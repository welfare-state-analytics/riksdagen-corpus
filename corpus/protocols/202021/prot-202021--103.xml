<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--103</head>
          <docDate when="2021-04-07 00:00:00">2021-04-07 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 17 mars justerades.
          </note>
          <note>
            § 2 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2020/21:FPM92 Kommissionens handlingsplan för den europeiska
            pelaren för sociala rättigheter COM(2021) 102 till arbetsmarknadsutskottet
          </note>
          <note>
            § 3 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till försvarsutskottet
            :
          </note>
          <note>
            RiR 2021:7 Projektbidrag från anslag 2:4 Krisberedskap – ett
            styrmedel med utmaningar
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:158 till försvarsutskottet
          </note>
          <note>
            2020/21:161 till civilutskottet
          </note>
          <note>
            2020/21:163 till socialutskottet
          </note>
          <note>
            2020/21:165 och 170 till justitieutskottet
          </note>
          <note>
            2020/21:166 till finansutskottet
          </note>
          <note>
            2020/21:168 till konstitutionsutskottet
          </note>
          <note>
            Skrivelser
          </note>
          <note>
            2020/21:95 till kulturutskottet
          </note>
          <note>
            2020/21:145 och 146 till finansutskottet
          </note>
          <note>
            2020/21:162 till skatteutskottet
          </note>
          <note>
            Motioner
          </note>
          <note>
            2020/21:3900 och 3912 till skatteutskottet
          </note>
          <note>
            2020/21:3903 och 3906 till socialförsäkringsutskottet
          </note>
          <note>
            2020/21:3915 till skatteutskottet
          </note>
          <note>
            2020/21:3901 till skatteutskottet
          </note>
          <note>
            2020/21:3905 till socialförsäkringsutskottet
          </note>
          <note>
            2020/21:3898 till civilutskottet
          </note>
          <note>
            2020/21:3894 till socialförsäkringsutskottet
          </note>
          <note>
            2020/21:3913 till arbetsmarknadsutskottet
          </note>
          <note>
            2020/21:3882 till trafikutskottet
          </note>
          <note>
            2020/21:3899 och 3916 till näringsutskottet
          </note>
          <note>
            2020/21:3908, 3911, 3914 och 3917 till miljö- och jordbruksutskottet
          </note>
          <note>
            2020/21:3884 till utbildningsutskottet
          </note>
          <note>
            2020/21:3895 till konstitutionsutskottet
          </note>
          <note>
            2020/21:3918 till utrikesutskottet
          </note>
          <note>
            2020/21:3883, 3887, 3889, 3891 och 3892 till justitieutskottet
          </note>
          <note>
            2020/21:3904 till konstitutionsutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Skatteutskottets betänkanden
          </note>
          <note>
            2020/21:SkU18 Inkomstskatt
          </note>
          <note>
            2020/21:SkU19 Företag, kapital och fastighet
          </note>
          <note>
            2020/21:SkU21 Mervärdesskatt
          </note>
          <note>
            Utbildningsutskottets betänkande
          </note>
          <note>
            2020/21:UbU11 Lärare och elever
          </note>
          <note>
            § 6 Ändringar i statens budget för 2021 – Stöd till äldreomsorgen
            med anledning av coronaviruset
          </note>
          <note>
            Finansutskottets betänkande 2020/21:FiU46
          </note>
          <note>
            Ändringar i statens budget för 2021 – Stöd till äldreomsorgen
            med anledning av coronaviruset
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Anf. 1 ÅSA WESTLUND (S):
          </note>
          <note>
            Herr talman! Vi ska nu debattera finansutskottets betänkande
            nummer 46. Betänkandet bygger på Moderaternas, Vänsterpartiets,
            Kristdemokra ­ ternas och även Sverigedemokraternas politik för
            mer pengar till äldre ­ omsorgen.
          </note>
          <note>
            Majoriteten i utskottet vill låna pengar i dag för att permanent
            öka statens utgifter. Det var precis den typen av ekonomisk oansvarighet
            i budgetfrågor som vi efter 90-talskrisen sa att vi aldrig skulle
            tillbaka till.
          </note>
          <note>
            Men först sakfrågan.
          </note>
          <note>
            Coronakommissionen pekade i sitt första delbetänkande på en rad
            strukturella brister inom äldreomsorgen. Det är i de flesta fall
            problem som varit kända sedan länge. Därför har vi socialdemokrater
            i budget efter budget prioriterat mer pengar till välfärden och
            omsorgen.
          </note>
          <note>
            I höstbudgeten för 2021 genomförde regeringen en historisk satsning
            på äldreomsorgen med tillskott på 4 miljarder kronor per år.
          </note>
          <note>
            Regeringen har även presenterat ett äldreomsorgslyft som syftar
            till att förbättra personalförsörjningen och ge fler fasta anställningar
            genom att möjliggöra kompetenshöjande åtgärder under arbetstid
            för undersköterskor, vårdbiträden och första linjens chefer inom
            äldreomsorgen. Satsning ­ en omfattar sammanlagt drygt 3,3 miljarder
            kronor 2021.
          </note>
          <note>
            Dessutom har regeringen tillfört kommuner och regioner 22,5 miljarder
            kronor i generella statsbidrag 2021, varav 12,5 miljarder är en
            permanent höjning. Det var därför många kommuner och regioner
            trots corona gick med överskott förra året.
          </note>
          <note>
            Äldreomsorgen i Sverige behöver en långsiktigt trygg finansiering
            för att vi ska kunna bygga ut den när allt fler lever allt längre,
            höja kvaliteten och förbättra arbetsvillkoren. Men är detta vad
            som ligger på riksdagens bord? Tyvärr är svaret nej. Det här är
            ingen långsiktigt trygg finansiering.
          </note>
          <note>
            Herr talman! Förutsättningen för en långsiktigt trygg finansiering
            av välfärden är sunda statsfinanser. Sverige fick under 90-talskrisen
            lära sig detta den hårda vägen.
          </note>
          <note>
            Den budgetprocess vi har i dag, som syftar till att hindra hoppande
            majoriteter från att försvaga statens finanser, är ett arv från
            90-talets budget ­ underskott, massarbetslöshet och skenande statsskuld.
            Aldrig mer! sa vi gemensamt över blockgränsen.
          </note>
          <note>
            Syftet med dagens budgetprocess är därför att utgifter och intäkter
            ska hänga ihop. Om man ökar statens utgifter, exempelvis till
            äldreomsorgen, ska det även finansieras fullt ut. Detta begränsar
            naturligtvis det politiska handlingsutrymmet och är tänkt att
            förhindra tillfälliga majoriteter från att fatta beslut om möjligen
            angelägna men ofinansierade reformer.
          </note>
          <note>
            Varför kan vi då gå med underskott nu? Just nu i en lågkonjunktur
            kan staten gå med underskott, framför allt för att rädda jobb
            och företag. Därför är också de krisåtgärder som vi i regeringspartierna
            tillsammans med Liberalerna och Centerpartiet vidtagit och lånat
            till tillfälliga. På sikt måste plus och minus gå ihop, annars
            kommer nedskärningarna som ett brev på posten. Man kan helt enkelt
            inte tillfälligt låna pengar för att permanent öka utgifterna.
          </note>
          <note>
            Förra året tog samma oheliga allians initiativ till ändringar
            i statens budget, men då var de finansierade. Nu går man fram
            med ofinansierade satsningar som dessutom är tänkta att gälla
            för flera år framåt.
          </note>
          <note>
            Det ska bli intressant att höra hur kommande talare motiverar
            detta. Hur förklarar till exempel Moderaterna att man nu frångår
            den budgetpraxis som vi gemensamt i bred enighet har efterlevt
            sedan 1990-talet?
          </note>
          <note>
            Det enda argument jag hittills hört är så kallad whataboutism:
            Men sossarna, då? Det syftar på att Socialdemokraterna år 2013
            stoppade en av alliansregeringens skattesänkningar. Men den gången
            stärktes statens finanser. Nu försvagas de. Det är bokstavligen
            motsatsen.
          </note>
          <note>
            Herr talman! Att utskottets majoritet nu står i begrepp att rösta
            igenom en dyr reform helt utan finansiering är det största avsteget
            hittills från den budgetpraxis som gett oss en av Europas starkaste
            statsfinanser. Jag blir faktiskt orolig när jag ser hur lättvindigt
            det sker från vissa partiers sida. Är det så här vi ska ha det
            framöver?
          </note>
          <note>
            Kostnaden för ekonomiskt lättsinne kan bli väldigt hög i form
            av förlorat förtroende för svensk ekonomi, högre räntor på bostadslån
            och i förlängningen nedskärningar i välfärden – precis som förra
            gången. Vi vet ju faktiskt hur det gick.
          </note>
          <note>
            Moderaterna, Vänsterpartiet, Kristdemokraterna och Sverigedemokraterna
            släpper så att säga ut anden ur flaskan utan någon tydlig plan
            för hur den ska tryckas tillbaka ned i flaskan igen. Ordning och
            budgetdisciplin är lätt att riva ned men svårt att återskapa.
            Det är, som finansminister Magdalena Andersson har uttryckt det,
            bottenlöst naivt.
          </note>
          <note>
            Herr talman! Coronakrisen har visat hur viktigt det är med starka
            statsfinanser. Om inte den socialdemokratiskt ledda regeringen
            sparat i ladorna under de goda åren hade vi aldrig haft de möjligheter
            vi har i dag att skydda jobb, välfärd och företag.
          </note>
          <note>
            År 2014 tog vi över en svag ekonomi. Den moderatledda regeringen
            hade valt att prioritera sänkta skatter framför nästan allt annat
            och lämnade efter sig ett stort underskott. Vi vände den utvecklingen.
          </note>
          <note>
            Vi socialdemokrater har rustat svensk ekonomi. Vi har gjort det
            inte bara för att det är viktigt i sig utan framför allt för att
            vi vet att det är grunden för en fungerande välfärd. På det sättet
            kan vi investera i välfärd och utbildning och få fler i arbete
            samtidigt som vi klarar statsfinanserna.
          </note>
          <note>
            Vi kan vara oense, eller vi ska vara oense; det är liksom själva
            grunden för demokratin. Vi kan ha olika prioriteringar i statsbudgeten
            och tycka olika om skattesatser, reformer och investeringar. Så
            kommer det att fortsätta vara. Men vi borde inte vara oense om
            spelreglerna eller om principen att alla reformer ska vara finansierade.
          </note>
          <note>
            Jag vill verkligen varna för den väg som utskottets majoritet
            har beslutat sig för att ta. Vi vet vart den vägen kan leda, och
            det kan gå fortare än ni tror.
          </note>
          <note>
            Herr talman! Med allt detta sagt behöver äldreomsorgen verkligen
            mer pengar framöver. Men det kan inte finansieras med goda intentioner.
            Utan sunda statsfinanser finns i längden ingen täckning för de
            checkar som skrivs ut.
          </note>
          <note>
            Utformningen av de föreslagna satsningarna gör tyvärr också att
            pengarna riskerar att inte få avsedd effekt. Detta har också mycket
            tydligt framförts till utskottet av till exempel Sveriges Kommuner
            och Regioner. Vår bedömning är att dessa problem, som Sveriges
            Kommuner och Regioner och andra aktörer har pekat på, kvarstår
            även efter utskottsmajoritetens justeringar. Vi anser att förstärkningar
            till äldreomsorgen under 2021 behöver utformas på ett sådant sätt
            att det kan göra skillnad redan i år och att det därför är svårt
            med alla de detaljer som majoriteten föreslår.
          </note>
          <note>
            Långsiktiga förstärkningar av äldreomsorgen görs bäst inom den
            ordinarie budgetprocessen under hösten så att kommunsektorn får
            rimliga möjligheter att ställa om och så att pengarna verkligen
            kan få den avsedda effekten. Det kanske inte ger lika bra rubriker
            i dag. Men om det är äldre ­ omsorgen som är viktig är det detta
            som är grejen. Det kommer att ge betydligt bättre förutsättningar
            för en bättre äldreomsorg i morgon.
          </note>
          <note>
            Anf. 2 ELISABETH SVANTESSON (M):
          </note>
          <note>
            Herr talman! Det har varit ett minst sagt väldigt svårt och tufft
            år för många. Även om vi nu börjar se ljuset i tunneln när vi
            tänker på vaccinering vet vi fortfarande inte hur lång den tunneln
            är. Krisen pågår just nu. Smittspridningen är fortfarande väldigt
            hög runt om på många platser i landet.
          </note>
          <note>
            Det har varit ett tufft år för många. Många har fått betala ett
            högt pris under året, herr talman. Jag tänker på dem som jobbar
            inom intensivvården. Jag tänker på lärarna, som har varit utsatta
            i skolan, och på eleverna, speciellt gymnasieeleverna, som kanske
            inte har träffat sina klasskompisar under nästan halva sin gymnasietid.
          </note>
          <note>
            Jag tänker också på alla de företagare som just nu går på knäna,
            har belånat hus och hem och inte vet hur det kommer att bli därför
            att de stöd som är utlovade inte når fram. Jag tänker på alla
            anställda som inte längre är anställda utan har blivit arbetslösa
            och undrar när de kan komma tillbaka i arbete.
          </note>
          <note>
            Och så tänker jag, herr talman, på alla dem som jobbar i äldreomsorgen.
            Det har varit ett otroligt pressat år för dem, med en hög risk
            och oro för smitta.
          </note>
          <note>
            Men allra mest – och det är detta debatten i dag handlar om –
            tänker jag på de äldre. De äldre har betalat ett otroligt högt
            pris i den här pandemin, på så många sätt. De som är över 70 har
            ofta isolerat sig och inte träffat barn och barnbarn. Väldigt
            många är isolerade i ensamhet – de lever ensamma och har inte
            träffat andra. På landets särskilda boenden har det varit besöksförbud
            under långa perioder. Ensamheten har varit brutal. Dessutom, herr
            talman, har väldigt många äldre dött under pandemin.
          </note>
          <note>
            När Coronakommissionen kom med sin rapport i december hade drygt
            7 000 människor avlidit; nu är det ytterligare nästan lika många.
            Corona ­ kommissionens slutsats var väldigt tydlig och klar. Det
            handlade om att regeringens långsamma agerande lett fram till
            en väldigt stor smittspridning bland de äldre. Man dröjde med
            att införa besöksförbud och med att tillgodose behovet av skyddsutrustning.
            Allt detta ledde till en hög smittspridning på landets äldreboenden.
          </note>
          <note>
            Men något som också blev tydligt i och med Coronakommissionens
            rapport var att pandemin satte ljuset på de strukturella problem
            som finns i svensk äldreomsorg. Man lyfte fram behovet av bättre
            medicinsk kompetens och av en mer ordnad samsyn mellan regioner
            och kommuner – olika huvudmän som tillsammans med även andra aktörer
            ska samverka. Det blir extra svårt i en kris.
          </note>
          <note>
            Man lyfte fram problemet med bristande kontinuitet bland personalen.
            Många har tillfälliga anställningar och timanställningar, och
            detta skapade stora problem, speciellt i början av pandemin.
          </note>
          <note>
            Alla dessa tydliga problem som Coronakommissionen lyfte fram
            är grundorsaken till denna debatt och det beslut som riksdagen
            i dag ska fatta. Under det här året har problem lyfts fram, och
            vi har som riksdag försökt avhjälpa dem längs hela vägen. Det
            är precis detta vi nu gör. Moderaterna, Vänsterpartiet och Kristdemokraterna,
            men också Sverigedemokraterna, ställer sig bakom att vi nu på
            allvar påbörjar resan för att rätta till problem i omsorgen om
            de äldre.
          </note>
          <note>
            Vad är det då vi gör i dag, herr talman? Vi fattar beslut om
            en inriktning som vi, en majoritet i Sveriges riksdag, ser behövs.
            Det handlar om pengar till kommuner för att jobba med just den
            medicinska kompetensen. Här finns det många olika saker man kan
            göra. Man kan se till att locka tillbaka sjuksköterskor som lämnat
            yrket, satsa på medicinskt ansvariga läkare och se till att fler
            undersköterskor kan läsa vidare och bli specialistundersköterskor.
            Det finns en mängd sätt att göra detta på, och den resan påbörjas
            nu.
          </note>
          <note>
            Vi är också tydliga med att kontinuiteten bland personalen måste
            förbättras. Därför har vi prestationsbaserat stöd för att uppmuntra
            kommuner att just jobba mer med fasta anställningar i stället
            för timanställningar.
          </note>
          <note>
            Och slutligen görs i den här budgeten på drygt 4 miljarder också
            en satsning på en mycket viktig fråga, nämligen boendefrågan.
            Nu kan man från kommunernas och även andras sida söka stöd för
            att bygga trygghetsboenden.
          </note>
          <note>
            Herr talman! Vi gör alltså detta för att de äldre har betalat
            ett högt pris i denna kris. Vi gör det för att det är akut och
            bråttom att börja vända skutan. Det kommer att ta tid; detta är
            ett första steg. De äldre som betalat ett högt pris under pandemin
            ska veta att våra partier, vi som har tagit initiativ till detta,
            vill ändra inriktning. Vi vill alla göra det långsiktigt. Det
            är de som har jobbat ett helt liv och gått före oss värda. Det
            är de äldre och sköra på våra äldreboenden och i hemtjänsten verkligen
            värda. Vi har ett ansvar att göra detta.
          </note>
          <note>
            Därför är jag glad, och jag vill tacka både Ulla Andersson och
            Jakob Forssmed från Vänsterpartiet respektive Kristdemokraterna
            för de konstruktiva diskussionerna. Jag tackar också Dennis Dioukarev
            från Sverigedemokraterna som är här för att ni ställer er bakom
            det här beslutet. Och till alla andra partier, som uppenbarligen
            inte tänker rösta nej även om man i dag är väldigt kritisk, vill
            jag säga: Jag tror att detta är väldigt viktigt, och jag är glad
            över att vi tar det här steget.
          </note>
          <note>
            Så ett kort svar på finansutskottets ordförandes långa inlägg
            om ramverk och budgetprocesser. Det finns stor anledning för oss
            alla att efter den här krisen fundera på hantering av olika delar
            av ramverket och också budgetprocessen.
          </note>
          <note>
            Jag kan konstatera att under loppet av drygt ett år har regeringen
            och stödpartierna lagt fram 18 extra ändringsbudgetar, ofinansierade,
            på 400 miljarder. Vi har varit för mycket av detta, men jag tror
            att det finns en diskussion att ta om rollen för oppositionen,
            som i detta fall utgör majoriteten i riksdagen, och vår möjlighet
            att påverka inriktningen. Vi kan inte ens, herr talman, i särskilt
            stor utsträckning följdmotionera på alla dessa extra ändringsbudgetar.
            Jag är inte riktigt säker på att det var så det var tänkt från
            början.
          </note>
          <note>
            Detta är en exceptionell tid. Det vi gör med detta beslut om
            4 miljarder för landets äldre är alltså inte något som kommer
            att rucka landets ekonomi. Alla ska veta att Moderaterna alltid
            kommer att ta ansvar för svensk ekonomi och värna skattebetalarnas
            pengar. I år är detta ofinansierat, abso ­ lut – precis som de
            400 miljarder som regeringspartierna har lagt fram, plus den budget
            ni lade fram på 105 miljarder.
          </note>
          <note>
            Sedan kommer detta dock att behöva finansieras, och jag har en
            mängd förslag till finansutskottets ordförande Åsa Westlund om
            hur hon kan finansiera det. Vi kan exempelvis skära i vissa utgifter,
            som bistånd. Sverige behöver inte ha ett av världens högsta bistånd.
            Men det är bara ett exempel. Självklart kommer saker att behöva
            finansieras; vi får återkomma till det.
          </note>
          <note>
            Men jag tror att det är viktigt för regeringspartierna att se
            att detta alltså är majoritetens önskan och vilja för Sveriges
            äldre – att ni tar det ansvar ni inte har tagit och nu gör det
            Coronakommissionen säger: ökar den medicinska kompetensen och
            förbättrar bemanningen på svenska äldreboenden. Så enkelt och
            så svårt kan det vara.
          </note>
          <note>
            Jag är glad, herr talman, att vi påbörjar den här processen i
            dag. Detta gör vi för Sveriges äldre. Det är det minsta Sveriges
            riksdag kan göra under den här krisen.
          </note>
          <note>
            Anf. 3 ÅSA WESTLUND (S) replik:
          </note>
          <note>
            Herr talman! Jag ska börja med att säga att Elisabeth Svantesson
            har helt rätt i att de äldre har betalat ett väldigt högt pris
            i denna kris. Högst har det varit i den region vi just nu befinner
            oss i, där de äldre fortfarande väntar på vaccin. Jag ska stoppa
            där, eftersom talmannen är väldigt känslig för att man kritiserar
            det moderatledda styret i Region Stockholm.
          </note>
          <note>
            Jag ska komma till min fråga. Det är helt sant att regeringen
            har satsat många miljarder på att rädda jobb, företag och välfärd
            genom krisen. Men det är tillfälliga satsningar som vi har lånat
            till. Permanenta utgiftsökningar måste finansieras med permanenta
            pengar. Problemet för Elisabeth Svantesson är att man i hennes
            nya koalition inte är överens om finansieringen av denna satsning.
            Därför har jag en fråga.
          </note>
          <note>
            Moderaterna slår nu helt medvetet sönder den praxis som hjälpt
            Sverige till stabila statsfinanser, som Moderaterna tidigare har
            varit tydlig med att man stöder. Hur ser Moderaternas konkreta
            plan ut för att stoppa tillbaka anden i flaskan? Det kan inte
            vara ett ansvar som ligger på andra. Hur ser Moderaternas plan
            ut för att få tillbaka sunda statsfinanser i Sverige efter detta
            tydliga brott mot budgetpraxis?
          </note>
          <note>
            Anf. 4 TALMANNEN:
          </note>
          <note>
            Jag kan bara konstatera att jag har försökt vara tydlig med att
            vi debatterar rikspolitik i Sveriges riksdag. Däremot får man
            såklart gärna använda regioner som exempel i olika sammanhang.
            Det har jag aldrig sagt någonting om.
          </note>
          <note>
            Anf. 5 ELISABETH SVANTESSON (M) replik:
          </note>
          <note>
            Herr talman! Tack för frågan, Åsa Westlund! Om vi börjar mer
            allmänt och diskuterar hur vi ska komma tillbaka till sunda offentliga
            finanser kan jag säga: Vi kommer att göra allt vad vi kan för
            att byta ut den här reger ­ ingen, så att vi kan pressa tillbaka
            den mycket höga arbetslösheten. Är det någonting som hotar välfärden
            åren framöver är det just den arbetslöshet som Åsa Westlund och
            hennes parti lämnar efter sig.
          </note>
          <note>
            Hade Sverige utvecklats som genomsnittet i EU under denna reger
            ­ ingsperiod hade vi haft 88 000 fler undersköterskor. Den kostnad
            som ni lämnar efter er i form av en hög arbetslöshet motsvarar
            alltså så mycket. Låt mig bara slå fast det!
          </note>
          <note>
            När det gäller fortsatt finansiering är det uppenbart att en
            majoritet i Sveriges riksdag ser behov av långsiktig äldreomsorg,
            bättre bemanning, fler boenden och ökad medicinsk kompetens och
            tycker att det är viktigt. Därför skickar vi med regeringspartierna
            och stödpartierna, som tillsammans är i minoritet, en väldigt
            viktig inriktning.
          </note>
          <note>
            Ni kan lita på att vi kommer tillbaka om ni inte gör det vi säger.
            Vi gjorde det förra januari. Vi kommer att göra det igen. Ni kan
            lita på att det vi gör är långsiktigt. I år är detta inte finansierat,
            precis som de 400 plus de 100 miljarderna – 500 miljarder – inte
            är finansierade.
          </note>
          <note>
            Det känns lite märkligt att Socialdemokraterna nu försöker säga
            att det inte är att ta ansvar när Moderaterna satsar 4 miljarder
            på äldreomsorgen men att det var att ta ansvar när Socialdemokraterna
            satsade 4 ofinansie ­ rade miljarder på äldreomsorgen, som de
            gjorde i år. Det rimmar illa, herr talman. Jag tror att de som
            lyssnar på debatten också känner det.
          </note>
          <note>
            Anf. 6 ÅSA WESTLUND (S) replik:
          </note>
          <note>
            Herr talman! Tack, Elisabeth Svantesson, för svaret! Jag noterar
            att det alltså inte finns någon konkret plan från Moderaternas
            sida för hur vi ska återgå till den praxis som har gällt i Sveriges
            riksdag, där vi har ett skydd mot lockelsen för majoriteter i
            Sveriges riksdag att hitta på vällovliga investeringar utan att
            ha en trovärdig finansiering.
          </note>
          <note>
            Men jag ska ställa en annan fråga. Vi har hört vad moderatstyrda
            Sveriges Kommuner och Regioner har att säga om detta förslag.
            De har framfört att äldreomsorgen absolut behöver en trygg finansiering
            framöver. De behöver ökade resurser framöver. Men just nu är behovet
            inte så stort. De har också väldigt svårt att se hur de ska kunna
            använda pengarna så som ni har föreslagit, med den korta planeringstid
            som ni ger dem.
          </note>
          <note>
            Jag undrar förstås: Vad är det egentligen som Elisabeth Svantesson
            och Moderaterna på riksplanet kan bättre om äldreomsorgen än de
            moderata partivännerna i Sveriges Kommuner och Regioner? De säger
            nämligen: Detta är inte riktigt det vi behöver, utan det vi behöver
            är en trygg och stabil finansiering under åren som kommer.
          </note>
          <note>
            Anf. 7 ELISABETH SVANTESSON (M) replik:
          </note>
          <note>
            Herr talman! Jag tackar för en mycket klok fråga. Ja, det mina
            kollegor efterlyser – jag har pratat mycket med dem inför detta
            beslut – är långsiktighet. Det kommer att bli väldigt viktigt,
            och vi säger: Det här ska vara långsiktigt.
          </note>
          <note>
            Jag tänker på de 4 miljarder som stödpartierna och regeringen
            har skickat in till äldreomsorgen detta år. En del av de pengarna
            kommer att brinna inne. Vi ser till att det är ett prestationsbaserat
            stöd som förs över till nästa år. Dessa pengar kommer alltså att
            påbörja en resa och göra nytta. Det är skillnaden mellan era och
            våra pengar.
          </note>
          <note>
            Slutligen vill jag bara påminna finansutskottets ordförande om
            att riksdagens partier 2017 såg över spelreglerna. Vi i Moderaterna
            var tydliga med att vi kunde tänka oss att reglera hur man kan
            ta initiativ utanför budgeten, men Socialdemokraterna tyckte att
            det var en dålig idé. Nu spelar vi efter de spelregler som finns
            här i Sveriges riksdag. Vi kommer att fortsätta att göra det.
            Vi kommer alltid att värna finanserna och ordning och reda i ekonomin.
            Men vi kommer också på ett demokratiskt sätt att prata med alla
            partier som vill göra nytta och göra Sverige bättre. Det har vi
            gjort nu, och det kommer vi att fortsätta att göra. Det tror jag
            i grunden är bra för demokratin och för de offentliga finanserna.
          </note>
          <note>
            Anf. 8 DENNIS DIOUKAREV (SD):
          </note>
          <note>
            Herr talman! Det har nu gått mer än ett år sedan Sverige fick
            sitt första bekräftade coronafall. Tyvärr har pandemin fortfarande
            ett grepp om vårt land. Vi ser dock ljuset i tunneln i form av
            vaccineringen.
          </note>
          <note>
            Vi i Sverigedemokraterna kommer så länge som det behövs att fortsätta
            driva vår politik och rösta för andras förslag som på olika sätt
            lättar bördorna för sjukvården, företagen och, som i dag i detta
            betänkande, äldreomsorgen.
          </note>
          <note>
            Finansutskottet är i dag överens om stöd till äldreomsorgen och
            till våra äldre, som varit absolut hårdast drabbade under denna
            humanitära katastrof. Jag noterar att det inte finns några reservationer
            i detta betänkande, vilket talar för att regeringspartierna delar
            oppositionens problembild och erkänner behovet av stöd till våra
            äldre.
          </note>
          <note>
            Detta utskottsinitiativ är en direkt konsekvens av bristerna
            inom svensk äldreomsorg, som tyvärr har varit synliga under en
            lång tid och som har blivit ännu tydligare nu under pandemin.
            Många timanställda, breda kontaktytor, brist på skyddsutrustning
            och få läkarbedömningar på plats är några av anledningarna till
            att covid-19 fick stor spridning på äldreboendena. Strategin att
            till varje pris skydda riskgrupperna har med andra ord misslyckats,
            med katastrofala konsekvenser som följd. Smittan har kommit in
            på landets äldreboenden, och personal och de äldre har fått betala
            ett högt pris.
          </note>
          <note>
            Utskottet står nu bakom ökade medel för åtgärder inom äldreområdet.
            Det är helt nödvändigt, vilket Sverigedemokraterna förespråkat
            under en längre tid. Förhoppningsvis är detta det första steget
            i att upprätta en äldreomsorg som det går att lita på. Coronakommissionen
            framhåller behovet av högre bemanning, ökad kompetens och rimliga
            arbetsförhållanden. Det är just det som utskottsinitiativet har
            tagit sikte på och anledningen till att det erhåller Sverigedemokraternas
            stöd.
          </note>
          <note>
            Herr talman! Vad gäller frågan om finansiering har det tidigare,
            när oppositionen drivit igenom förslag med påverkan på statsbudgeten,
            skett genom en besparing på andra utgiftsområden. Det är också
            i många fall den önskvärda ordningen . Men denna gång finansieras
            förstärkningen med en ökad statsskuld, i likhet med många av de
            andra extra ändringsbudgetar som har behandlats av riksdagen under
            pandemin. Det kommer därmed att vara viktigt att det finns en
            tydlig strategi för hur en återgång till överskottsmålet ska ske
            så att förtroendet för svensk finanspolitik inte försvagas.
          </note>
          <note>
            Som oppositionsparti har Sverigedemokraterna stått bakom överskottsmålet
            och är anhängare av det finanspolitiska ramverket. Men staten
            finns inte till för sin egen skull, utan staten måste agera resolut
            när medborgarnas intressen, eller som i detta fall våra äldres
            liv, står på spel.
          </note>
          <note>
            Det finns utrymme att från statligt håll låna upp de medel som
            krävs för att ta oss ur denna humanitära och ekonomiska kris.
            Alternativet, att låta bli, känns helt ärligt just nu betydligt
            mycket mer skrämmande.
          </note>
          <note>
            Sverigedemokraternas uppfattning är därför att dessa förstärkningar
            till äldreomsorgen är helt nödvändiga. Vi har tillsammans med
            den övriga oppositionen vid flera tillfällen under denna pandemi
            drivit igenom för ­ stärkningar till samhälle, företag och välfärd
            till följd av en krishantering som tvingat oss att agera, och
            nu gör vi det igen. Denna gång går förstärk ­ ningarna till äldreomsorgen.
          </note>
          <note>
            Med det sagt yrkar jag bifall till utskottets förslag.
          </note>
          <note>
            Anf. 9 ULLA ANDERSSON (V):
          </note>
          <note>
            Herr talman! Nyligen, för drygt en månad sedan, gick Vänsterpartiet
            ut och föreslog att regeringen skulle bjuda in samtliga partier
            för att diskutera hur vi ska ta ett gemensamt, långsiktigt ansvar
            för äldreomsorgen. Vi skulle förhandla oss fram till en bottenplatta,
            det vill säga en bottenplatta i form av pengar, för hur mycket
            vi tycker att äldreomsorgen ska ha under kommande mandatperiod.
            Vi tyckte att det var en bra idé, för vi menar att kommunerna
            behöver veta förutsättningarna för finansieringen av äldreomsorgen.
          </note>
          <note>
            Har regeringen gjort som vi föreslog? Nej. Åsa Westlund pratar
            här om att ta ansvar, men regeringspartierna verkar inte vilja
            ta ett långsiktigt an ­ svar för äldreomsorgen. Visst, vi kan
            ha olika åsikter om hur detta ska finansieras – det är ju det
            politik handlar om – men då kan vi gå till val på det. Vill man
            skära i biståndet eller i sjukförsäkringen? Vill man sänka skatter,
            eller vad vill man göra? Det är väl det vi får gå till val på.
            Men vi skulle, om vi hade en sådan här diskussion, komma överens
            om att så här mycket pengar ska äldreomsorgen ha den kommande
            mandatperioden. Sedan skulle partier självklart kunna bjuda över.
            Vi kanske inte skulle tycka att det räcker med de här pengarna
            utan i stället säga att vi tycker att det behövs mer, och så skulle
            vi få gå till val på det. Men kommunerna skulle veta att de här
            pengarna skulle komma. Men regeringspartierna valde att inte göra
            så.
          </note>
          <note>
            Däremot väljer man att stå här i dag och klaga över, för det
            är indirekt det man gör, att det kommer pengar till äldreomsorgen.
            4 miljarder kommer helt plötsligt att stjälpa allt i sunda statsfinanser.
            Trovärdigheten i det är minimal; låt mig säga det.
          </note>
          <note>
            Herr talman! År 2019 beslöt riksdagen att ta bort det riktade
            statsbidraget till äldreomsorgen. Det var på 2 miljarder kronor.
            Vänsterpartiet hade förhandlat sig till det. Det hade gett ungefär
            5 000 fler anställda i äldreomsorgen. Regeringspartierna valde
            sedan att inte återinföra det. Så pass viktig tyckte man att äldreomsorgen
            har varit.
          </note>
          <note>
            Det här statsbidraget på 2 miljarder fick inte förlängas, men
            man sänkte skatter för 30 miljarder. Så viktig var världens bästa
            äldreomsorg då.
          </note>
          <note>
            Och trots det som har skett under pandemin fortsätter nedskärningarna
            inom äldreomsorgen. Nyligen kunde vi läsa om ett boende i Göteborg
            där man hade 120 äldre på tolv avdelningar, varav elva demensavdelningar.
            Vet ni hur många som jobbade där nattetid? Åtta personer! Åtta
            personer skulle ta hand om 120 äldre. Det är långt därifrån till
            världens bästa äldreomsorg.
          </note>
          <note>
            Herr talman! För knappt ett år sedan hade Vänsterpartiet en presskonferens
            då vi gick ut och krävde en snabb omläggning av arbetet inom äldreomsorgen.
            Vi pekade på det stora antalet anställda som besökte varje brukare
            i hemtjänsten och att det kunde handla om, som här i Stockholm,
            hela 25 personer inom en tvåveckorsperiod. Vi pekade på den enorma
            risk som det innebar för smittspridningen. Värst var det i det
            sönderprivatiserade Stockholm, för här får vinstintresset styra
            före de äldres behov av omsorg. Bristen på skyddsutrustning var
            omfattande.
          </note>
          <note>
            Vi uppmanade då regeringen för ett år sedan att snabbt tillskjuta
            pengar för omläggning och för att möjliggöra överanställningar
            om det behövdes för att få en ökad kontinuitet inom äldreomsorgen,
            det vill säga minska antalet personer som kom till den gamla.
            Det hade varit bra mot smittspridningen och bra för den gamlas
            omsorg, hälsa och livskvalitet. Tyvärr lyssnade inte regeringen
            eller dess samarbetspartier. Det var ungefär som om de inte såg,
            inte visste, hur det faktiskt såg ut och fungerade i äldreomsorgen.
          </note>
          <note>
            Resultatet har vi alla kunnat ta del av, tyvärr. Coronakommissionens
            rapport om äldreomsorgen har varit mycket tydlig. Vi har också
            tagit del av anställdas och anhörigas vittnesmål. Vi har inte
            lyckats värna och skyd ­ da de gamla. Många äldre har avlidit.
            Många är de som har förlorat en make, en pappa, en mormor, en
            mamma, en vän eller en farmor. Priset som har betalats är högt.
          </note>
          <note>
            För ett år sedan tog vi också upp hur privatiseringarna både
            har påverkat kontinuiteten och gjort den svårstyrd med alla dessa
            olika huvudmän. Intresset för hur en verksamhet bedrivs kan också
            sägas vara olika efter ­ som man styrs utifrån olika lagstiftning.
            Aktiebolagslagen säger till exempel någonting helt annat än socialtjänstlagen.
            Men det var som att tala för döva öron. Det är som att prata med
            en döv häst att prata med Centern och Liberalerna, som drivs av
            nyliberala värderingar.
          </note>
          <note>
            Att äldreomsorgen var och är underfinansierad borde inte ha kommit
            som någon överraskning – inte heller att antalet visstidsanställda,
            tim ­ anställda, deltider och delade turer är omfattande och påverkar
            kvaliteten. Det har varit känt i decennier.
          </note>
          <note>
            Nästan 30 procent av dem som är anställda inom äldreomsorgen
            är det på visstid. 22 procent har timanställningar. Det säger
            något om bristen på kontinuitet. Tänk er själva att vara gammal
            och beroende av att ha hjälp på toaletten, duscha, tvätta sig,
            få sin mat lagad, ta en promenad eller något annat och varenda
            dag behöva tala om för den person som kommer hur man vill ha det.
            Så här vill jag ha maten uppvärmd, så här vill jag göra på toaletten,
            så här vill jag ha det i duschen – och så kommer det nya personer
            hela tiden. Det ger ingen bra kvalitet. Men så har det sett ut.
          </note>
          <note>
            Det som har varit prioriterat i svensk politik under lång tid
            har varit skattesänkningar. Därför har äldreomsorgen fått ett
            arbetsliv där det är brist på fortbildning, ofta dåliga arbetsvillkor
            och låga löner. Men de anställda i äldreomsorgen har försökt göra
            allt vad de kan och mer därtill för att täcka upp för de brister
            som har funnits från politikens sida när det gäller finansieringen.
          </note>
          <note>
            De strukturella bristerna har varit så påtagliga att ingen under
            pandemin längre kunde förneka dem. Det här har också Coronakommissionen
            slagit fast mycket tydligt. Inte minst har de tagit upp hur det
            ser ut inom bemanningen med den bristande personalkontinuiteten,
            bristen på medicinsk kompetens och de undermåliga arbetsförhållandena.
          </note>
          <note>
            Budgeten som vi nu debatterar försöker ta ett första steg för
            att ändra på detta. Drygt 4 miljarder tillförs just för att omvandla
            timanställningar till tillsvidareanställningar. Det är bra för
            den gamla och för kvaliteten, för just kontinuitet är helt avgörande
            för kvaliteten i äldreomsorgen. Då är det viktigt att känna personen
            och veta hur den vill ha det och vilka behoven är.
          </note>
          <note>
            I det som vi nu ska ta ställning till säger vi att det ska vara
            ett mål om en halvering av antalet tidsbegränsade anställningar.
            Det ger också signaler om att arbetsvillkoren inom äldreomsorgen
            kommer att förbättras så att fler ska orka vara kvar och fler
            ska söka sig dit och vilja arbeta i detta oerhört viktiga yrke.
          </note>
          <note>
            Den långsiktiga ambitionen som utskottet och nu riksdagen ställer
            sig bakom gäller att antalet timanställningar och tidsbegränsade
            anställningar ska halveras i huvudsak genom att omvandla dessa
            till tillsvidareanställningar. Det tillkommer också pengar för
            att öka den medicinska kompetensen. Det handlar om att utbilda
            undersköterskor till sjuksköterskor eller till specialistundersköterskor.
            Det handlar också om att anställa fler medicinskt ansvariga läkare
            eller medicinskt ansvariga sjuksköterskor så att den medicinska
            kompetensen blir bättre i framtiden.
          </note>
          <note>
            Förutom det jag redan nämnt kommer också pengar till fler äldrebostäder.
            Det är nödvändigt. Vi vet alla att det finns ett skriande behov,
            och det har varit så under lång tid. När man blir gammal och behöver
            hjälp ska det vara möjligt att välja ett boende där det finns
            tillgång till service och omsorg.
          </note>
          <note>
            Nu står tydligen alla partier i riksdagen bakom den extra ändringsbudgeten.
            Centerpartiet hade ett särskilt yttrande där det stod att de ska
            avstå, men där har man tydligen ändrat sig. Socialdemokraterna
            och Miljöpartiet verkar mest gnälla över att pengarna kommer eftersom
            de själva inte har tagit initiativet. När kommissionens rapport
            kom gjorde man ingenting. Det var förödande kritik, men det hände
            ingenting hos regeringspartierna.
          </note>
          <note>
            Vi i Vänsterpartiet är glada över att vi tillsammans med Moderaterna
            och Kristdemokraterna nu har kommit överens om att se till att
            äldreomsorgen börjar en resa mot bättre kvalitet, bättre kontinuitet
            och bättre arbetsvillkor. Det kommer att behövas mycket mer, men
            nu tar vi ett första steg. Tack för gott samarbete, Elisabeth
            Svantesson och Jakob Forssmed!
          </note>
          <note>
            Jag yrkar bifall till förslaget i betänkandet.
          </note>
          <note>
            Anf. 10 ÅSA WESTLUND (S) replik:
          </note>
          <note>
            Herr talman! Liberalerna har de senaste veckorna hänvisat till
            den uppluckrade budgetpraxisen för att stödja en moderatledd regering,
            även om den behöver stöd av Sverigedemokraterna. Det innebär att
            Vänsterpartiet nu, även om man inte riktigt vill det, hjälper
            till att driva fram en ordning i riksdagen som ökar Moderaternas
            möjlighet att styra med stöd av Sverigedemokraterna efter nästa
            val.
          </note>
          <note>
            På vilket sätt tror Ulla Andersson att Vänsterpartiet tryggar
            äldreomsorgen på lång sikt genom att hjälpa Moderaterna till makten
            på det här sättet?
          </note>
          <note>
            Anf. 11 ULLA ANDERSSON (V) replik:
          </note>
          <note>
            Herr talman! Vi i Vänsterpartiet försöker se till att äldreomsorgen
            får de pengar den behöver. Vi tror att det är ett bra sätt att
            skapa en bättre framtid för oss alla i landet. Det tycker Vänsterpartiet
            att vi alla ska ha fokus på.
          </note>
          <note>
            Socialdemokraterna kunde också tycka att det vore bra om äldreomsor
            ­ gen fick mer pengar och faktiskt jobbat för det. Men i de senaste
            budget ­ arna är det inte äldreomsorgen som har varit prioriterad
            utan i stället skatte ­ sänkningar. Ni har tagit bort värnskatten.
            Vilka gynnades där? De boende på Östermalm och i Danderyd. I den
            budget där ni sänkte skatter med 30 miljarder, hur många enstaka
            kronor fanns där för äldreomsorgen? Det var inte många, och det
            vet Åsa Westlund också.
          </note>
          <note>
            Att förhandla en budget vet både Åsa Westlund och jag är en oerhört
            stor process. Man måste hålla ihop en helhet, man måste göra olika
            avväg ­ anden mot varandra och man måste hämta in underlag. Det
            gör man inte i finansutskottet, utan det gör man i en samlad budgetprocess
            – och man måste ställa sig bakom en helhet. Det vet Åsa Westlund
            precis som jag.
          </note>
          <note>
            Att använda det här stödet i ett extraordinärt läge, där vi lägger
            4 miljarder till äldreomsorgen, för att motivera ett samarbete
            med ett rasistiskt parti håller inte ihop. Det vet Åsa Westlund
            också.
          </note>
          <note>
            Anf. 12 ÅSA WESTLUND (S) replik:
          </note>
          <note>
            Herr talman! Det är inte jag som säger att det hänger ihop, utan
            det är så Liberalerna motiverar sitt ställningstagande.
          </note>
          <note>
            Socialdemokraterna kommer alltid att prioritera äldreomsorg och
            välfärd. Vi gör det nu, och vi gör det framöver. Vi ser också
            risken att med det här steget, med 4 miljarder, river man ned
            förutsättningarna att få den äldreomsorg som behövs framöver i
            Sverige. 4 miljarder här och nu hjälper inte, utan det behövs
            en trygg och stabil finansiering. Den raserar ni nu grunden för.
          </note>
          <note>
            Den latenta majoritet som finns i riksdagen är för stora skattesänkningar.
            De prioriterar inte den välfärd som jag tror att Ulla Andersson
            och jag ändå är överens om behöver mer pengar. Med steget i dag
            öppnar Vänsterpartiet dörren för den här högermajoriteten att
            driva fram ofinansierade skattesänkningar igen. Det är exakt samma
            politik som drev oss till 90-talskrisen och de enorma nedskärningar
            som då drabbade välfärden. Vi är fortfarande inte tillbaka till
            en del av nivåerna som fanns då.
          </note>
          <note>
            Jag hoppas att jag har fel, men jag tror tyvärr att det kan bli
            resultatet. Ser Vänsterpartiet inga som helst risker för äldreomsorgen
            med det agerandet?
          </note>
          <note>
            Anf. 13 ULLA ANDERSSON (V) replik:
          </note>
          <note>
            Herr talman! Vi budgetförhandlade under den förra mandatperioden.
            Vänsterpartiet hade stora ambitioner; vi ville satsa mycket på
            välfärden. Ville Socialdemokraterna det? Ja, det ville de säkert,
            men de ville inte finansiera det. Så viktig var inte äldreomsorgen
            att man kunde tänka sig att höja till exempel kapitalskatter.
            Det hade väl varit ett bra sätt att finansiera äldreomsorgen långsiktigt?
            Men det var man inte intresserad av. Höja skatten för höginkomsttagare?
            Nej, absolut inte! Det var man inte heller intresserad av. Man
            ville ha pengar till välfärden, men man ville inte finansiera
            den långsiktigt.
          </note>
          <note>
            När Stefan Löfven valdes gick han ut och sa att han ville ha
            ett sam ­ arbete med borgerliga partier. Vi vet att Centern och
            Liberalerna drivs av nyliberala värderingar, och det är väl klart
            att man visste vilken politik man skulle få. Det skulle bli ökade
            ekonomiska klyftor och inte en priori ­ terad välfärd, men det
            var det samarbetet man sökte.
          </note>
          <note>
            Sedan tog ni bort det riktade statsbidraget till äldreomsorgen
            i den budget ni lade fram tillsammans med Centern och Liberalerna.
            Så viktig var inte äldreomsorgen då heller. Ni gjorde ingenting
            i krisens inledning för äldreomsorgen. Vi försökte påkalla er
            uppmärksamhet om att se över organisationen inom äldreomsorgen,
            den bristande kontinuiteten och det höga antalet tidsbegränsade
            anställningar. Men ni gjorde inte det. Jag beklagar det djupt
            eftersom det hade varit välbehövligt. Pengar hade behövts, och
            det hade behövts ökad kontinuitet för att förhindra smittspridning.
          </note>
          <note>
            Jag tror att Socialdemokraterna vill mycket mer i välfärdsfrågor
            än alla partier på högerkanten. Men jag tror också att ni behöver
            inse att äldreomsorgen behöver en långsiktig finansiering, och
            då måste ni vara beredda att höja skatterna. Vi behöver satsa
            på fler i arbete och ökade skatteintäkter från de rikaste i samhället.
          </note>
          <note>
            Anf. 14 JAKOB FORSSMED (KD):
          </note>
          <note>
            Herr talman! Att få åldras i värdighet, att få sina behov mötta
            och tillgodosedda, att bli sedd som den man är också när de egna
            förmågorna brister och man drabbas av sjukdom, är otroligt viktigt
            och ett centralt värde i vårt samhälle.
          </note>
          <note>
            Äldreomsorgen i Sverige fungerar på sina håll mycket bra med
            personal som, ofta under svåra förutsättningar, gör ett fantastiskt
            arbete och ger vård och omsorg till sköra äldre med olika behov.
            Men äldreomsorgen har samtidigt haft stora problem. På flera håll
            har det under lång tid funnits stora brister. Det är låg personalkontinuitet.
            Ett stort antal personer kommer hem till den äldre, vilket ger
            otrygghet och sämre kvalitet och försvårar relationer. Det har
            varit stora brister i personalens villkor. Det har i hög grad
            varit fråga om timanställningar och ofrivilliga delade turer som
            tär på familjelivet och på orken. Personalen lämnas i princip
            ledarlös när chefen har en orimlig arbetsbörda med direkt ansvar
            för ofta 50–60 personer. Detta skapar i sin tur sjukskrivningar,
            vilket minskar personalkontinuiteten och kvaliteten ännu mer.
          </note>
          <note>
            Vi vet också att den medicinska kompetensen länge har brustit.
            Det har varit svårt att bemanna äldreomsorgen med sjuksköterskor
            och läkare, och det har varit dålig samordning mellan den kommunala
            äldreomsorgen och sjukvården och vården i regionernas regi. Därtill
            har vi länge haft en låg ­ intensiv kris i form av stora brister
            på anpassade bostäder för äldre, vilket har ökat otryggheten och
            även lett till att allt fler äldre känner sig kvarhållna i sina
            egna hem. Där man ska känna den maximala tryggheten har man i
            stället blivit otrygg och isolerad. Man har upplevt en tilltagande
            ofrivillig ensamhet, med ytterligare hälsoproblem som följd.
          </note>
          <note>
            Dessa och andra brister, och reformer för att åtgärda dem, har
            vi kristdemokrater länge pekat på. Pandemin satte flera av dem
            i blixtbelysning. Coronakommissionen har dokumenterat och tydliggjort
            flera av dem ytterligare, och den kräver av oss att vi åtgärdar
            dem – och att vi gör det så snart det över huvud taget är möjligt.
            Chefernas orimliga ansvar, personalens utsatthet, en utbredd användning
            av timanställda och en låg personalkontinuitet har försatt de
            sköraste äldre i en utsatt situation. Den blev än mer utsatt i
            pandemin, och de äldre är fort farande utsatta.
          </note>
          <note>
            Herr talman! Vi borde ha gjort något åt detta tidigare, men vi
            måste göra det nu. Det går inte att säga att detta får vänta tills
            krisen är över. Vi kristdemokrater har efterlyst ett krispaket
            till äldreomsorgen under hela den här pandemin. När regeringen
            inte har agerat tillräckligt behöver riksdagen göra det. Jag är
            därför glad att vi nu, med detta förslag, bryter passi ­ viteten
            inför äldreomsorgens problem med reformer som får på plats förbättringar
            på dessa viktiga områden.
          </note>
          <note>
            Det är sant att både nuvarande och tidigare regeringar bär ett
            ansvar för den uppkomna situationen, men passiviteten hos den
            socialdemokratiska regeringen efter tillträdet 2014 får nog anses
            vara i en klass för sig. Först avskaffade man äldreministerposten
            – den återkom några år senare – och den demensplan som väntade
            på genomförande skrotades. Den äldreutredning om äldreomsorgen
            som alliansregeringen och Kristdemokraterna tillsatte lades ned.
            De dittillsvarande slutsatserna begravdes i ett bergrum, för att
            låna utredarnas ord. Ingen annan utredning tog vid.
          </note>
          <note>
            Inte blev det bättre med nya samarbetspartner 2019 heller. De
            äldre och sköra hade ingen företrädare i förhandlingarna om de
            73 punkterna, där äldreomsorgen fick två halva punkter, och i
            den första gemensamma budgeten våren 2019 gjordes neddragningar
            på äldreomsorgssatsningar. Först försvann satsningen på gemenskapsvärdar
            för att motverka ensamhet och isolering, men det mest flagranta
            var nog ändå att den riktade satsningen för bättre personalkontinuitet
            i äldreomsorgen helt togs bort. Man skrev i vårpropositionen att
            ”satsningen för att uppnå en god personalkontinuitet i hemtjänsten
            inte bör genomföras” – utan att några andra äldreomsorgssatsningar
            tillkom.
          </note>
          <note>
            Så har det fortsatt. Regeringen har skurit ned stödet till att
            bygga anpassade boenden för äldre, trots att stödet har varit
            översökt sedan 2016. År 2019 höjdes det till 700, men det sänktes
            igen av regeringen. Det har nu visat sig att stödet för 2020 tog
            slut redan under sommaren och att ansökningar har blivit liggande
            i kö.
          </note>
          <note>
            I och med pandemin har det blivit uppenbart att det inte längre
            går att behandla äldreomsorgen på det här sättet. Regeringen har
            gjort vissa insatser, till exempel Äldreomsorgslyftet för att
            höja den grundläggande kompetensen. Det är bra, och det stöder
            vi. Detsamma gäller det allmänt höjda stödet till äldreomsorgen.
            Men detta räcker inte. Det räcker inte för att åtgärda de brister
            som har satts i blixtbelysning och som finns här och nu. Det är
            inte tillräckligt för att åtgärda problemen.
          </note>
          <note>
            Vi kristdemokrater har efterlyst ett krispaket, och när tillfället
            kom att göra något tillsammans med Vänsterpartiet och Moderaterna
            grep vi det. Jag vill passa på att tacka för ett gott och konstruktivt
            samarbete med Elisabeth Svantesson och Ulla Andersson under hela
            den period som vi har arbetat med förslaget. Vi grep tillfället
            därför att detta måste förbättras här och nu.
          </note>
          <note>
            Vi måste förbättra anställningstryggheten. Vi måste få ned antalet
            tim ­ anställningar och upp antalet tillsvidareanställningar.
            Vi måste minska de ofrivilliga delade turerna, som sliter på personalen
            och gör att kvaliteten i äldreomsorgen blir sämre. Det blir svårare
            för de äldre att bygga relationer till dem som ger omvårdnad och
            omsorg, och det gör att kvaliteten och hälsan försvagas hos äldre
            personer. Därför är detta så viktigt, både för personalens skull
            och för de äldres skull. Vi måste också få upp den medicinska
            kompetensen – fler läkare, fler sjuksköterskor och medicinskt
            ansvariga läkare. Det behövs fler specialistundersköterskor.
          </note>
          <note>
            Detta reformpaket syftar till att nu påbörja detta mycket viktiga
            arbete. Det handlar om att ge resurser men också om att ställa
            krav: Nu måste det ske förbättringar. De strukturella brister
            som har orsakat en akut kris i äldreomsorgen måste nu åtgärdas.
          </note>
          <note>
            Samma sak gäller bostäder. Vi kan inte ha en situation där Finansdepartementet
            pekar på att det inom några år kommer att saknas tusentals boendeplatser
            i många hundra boenden samtidigt som det ligger ansökningar på
            hög och väntar på ett investeringsstöd som skulle kunna göra skillnad.
            Samma sak gäller även när allt fler äldre upplever att de inte
            får tillgång till boenden med gemenskapsmöjligheter och trygghet,
            vilket är mycket viktigt för att motverka ohälsa och för att skjuta
            upp insjuknande i sjukdom. Då måste vi agera, herr talman.
          </note>
          <note>
            Jag är glad att en enig riksdag nu fattar beslut om dessa förbättringar.
            Vi gör det möjligt för kommunerna att mer aktivt jobba med dessa
            viktiga frågor – fler boendeplatser och en ökad medicinsk kompetens,
            för en bättre vård av och omsorg om de sköra och utsatta äldre.
            Personalens villkor ska förbättras så att de som sliter hårt ska
            få bättre möjlighet att faktiskt göra det de är så fantastiskt
            bra på.
          </note>
          <note>
            Anf. 15 JOAR FORSSELL (L):
          </note>
          <note>
            Herr talman! Det gläder mig att det finns en sådan enighet i
            kammaren kring att vi har ett stort ansvar att stärka äldrevården
            och se till att de människor som har byggt det här landet får
            ett värdigt liv hela livet. Man ska kunna leva livet hela livet,
            och man ska ha egenmakt. Man ska kunna bli sedd som människa,
            som en egen individ, och leva sitt liv som man själv vill, med
            hjälp av en fungerande äldrevård.
          </note>
          <note>
            Herr talman! Det är också positivt att kammaren nu unisont och
            gemensamt agerar för att få bukt med de många problem som finns
            inom äldreomsorgen och som covid-19 på ett extremt tragiskt och
            förödande sätt så tydligt exponerat för alla i vårt samhälle.
            Det är väldigt bra och helt nödvändigt med mer pengar till äldrevården,
            herr talman.
          </note>
          <note>
            Det är av dessa skäl som Liberalerna har varit pådrivande för
            detta inom januariavtalssamarbetet, och det är just för att människor
            ska kunna leva livet hela livet och just för att vi ska få en
            värdig äldreomsorg i hela landet som vi har drivit på för mer
            pengar och medverkat till historiska förstärkningar av kommunsektorn.
            Det är också därför vi välkomnar att oppositionen driver på för
            ännu mer pengar. Jag kan konstatera, herr talman, att det i kammaren
            i Sveriges riksdag finns en stor politisk enighet kring den här
            delen av dessa frågor.
          </note>
          <note>
            Herr talman! Jag hoppas att vi framöver kommer att få se en regering
            som återkommer med fler svar på de problem som oppositionen belyser
            och på de problem som covid-19 blottlagt och exponerat. Jag hoppas,
            herr talman, att vi kommer att få se en bred mitt i Sveriges riksdag
            som sam ­ arbetar inom sedvanliga beredningsprocesser när det
            gäller dessa frågor, så att vi kan få bukt med de problem som
            vi faktiskt gemensamt har iden ­ tifierat.
          </note>
          <note>
            Jag tror att många som tittar på det här i dag, herr talman,
            blir lite konfunderade över hur vi vill spela upp konfliktnivån
            mellan varandra i frågor där det råder hyfsat stor enighet. Jag
            tror att många äldre och många anhöriga till äldre upplever det
            som lite provocerande att vi spelar rätt mycket politisk teater
            och vill låta påskina att det är mer konflikt är vad det egentligen
            är.
          </note>
          <note>
            Vi vill stärka äldrevården – om detta finns en bred politisk
            enighet och en bred politisk mitt. Jag tror och hoppas, som sagt,
            att regeringen återkommer med förslag på hur vi kan lösa ännu
            mer problem framöver och med sedvanliga beredningsprocesser se
            till att gemensamt lägga fram förslag om de saker vi egentligen
            är överens om.
          </note>
          <note>
            Jag vill återigen tacka oppositionen, som har drivit på för ännu
            mer pengar till äldrevården. Detta är ju något som Liberalerna
            också har gjort inom ramen för januariavtalet.
          </note>
          <note>
            Anf. 16 ULLA ANDERSSON (V) replik:
          </note>
          <note>
            Herr talman! Jag tänkte ta tillfället i akt att fråga Joar Forssell
            lite om anställningstryggheten i äldreomsorgen.
          </note>
          <note>
            Först av allt tänkte jag citera, eller i alla fall sammanfatta,
            Marta Szebe ­ hely s utvärdering av privatiseringarna i äldreomsorgen.
            Hon säger att detta inte har någonting med kvalitet att göra utan
            bara med ideologi och att priset för dessa privatiseringar har
            betalats av de multisjuka äldre, framför allt på grund av att
            kontinuiteten har sjunkit så kraftigt. Det har självklart stor
            betydelse om det är samma person som kommer hem till dig hela
            tiden och vet hur du vill ha det i stället för att det ständigt
            kommer nya personer som absolut inte vet hur du vill ha det.
          </note>
          <note>
            I äldreomsorgen är andelen tidsbegränsade anställningar väldigt
            hög – år 2019 var det 16 procent på hela arbetsmarknaden men 28
            procent inom äldreomsorgen. Andelen timanställningar inom äldreomsorgen
            var då 22 procent.
          </note>
          <note>
            Det jag undrar är: Vilka förslag har Liberalerna haft för att
            öka kontinuiteten inom äldreomsorgen och för att omvandla tidsbegränsade
            anställningar och timanställningar till tillsvidareanställningar?
            Det jag har sett hittills är att man vill gå i en annan riktning,
            det vill säga öka otryggheten på arbetsmarknaden genom att till
            exempel riva upp LAS. Men nu tänkte jag fråga Joar Forssell: Vilka
            förslag har man lagt fram? Vilka förslag har man drivit? Vilka
            problem har man tagit tag i?
          </note>
          <note>
            Anf. 17 JOAR FORSSELL (L) replik:
          </note>
          <note>
            Herr talman! Tack, Ulla Andersson, för frågan!
          </note>
          <note>
            Det fanns ju många frågor i din fråga, Ulla Andersson. Du får
            gärna återkomma i ditt svar om jag missar någon, för det var många
            relevanta frågor.
          </note>
          <note>
            Till att börja med vill jag konstatera att Liberalernas ekonomiska
            politik – för det här handlar såklart i grunden också mycket om
            finansieringen – går ut på att skapa ett stort välstånd som vi
            sedan kan använda när vi fördelar genom välfärden.
          </note>
          <note>
            Den stora skiljelinjen mellan Liberalerna och Vänsterpartiet
            i dessa frågor är ju att Liberalerna har en mycket mer offensiv
            politik för att skapa välstånd och se till att vi har företagande
            och människor som arbetar och som ser till att det rullar in pengar
            till statskassan som vi sedan kan använda för att stärka välfärden.
            Vänsterpartiets ekonomiska politik skapar inte välstånd och kommer
            därför på lite längre sikt att leda till en långt mer underfinansierad
            äldrevård och välfärd i största allmänhet.
          </note>
          <note>
            Men, herr talman, åter till frågorna. Jag tror att det är bra
            att det finns privata alternativ. Jag tror att det är bra därför
            att vi får en mångfald. Jag har själv äldre i min närhet som har
            haft både privata och offentliga utfö ­ rare av äldrevård, och
            de har upplevt både brister och styrkor. Det som har varit viktigt
            har varit att faktiskt kunna göra ett eget val, att ha makt över
            sitt eget liv och att kunna välja bort det som har varit av sämre
            kvalitet. Det är ju detta som är den stora vinsten.
          </note>
          <note>
            När det gäller anställningstrygghet tycker vi att det är viktigt
            att det finns en långsiktig finansiering. Jag tycker också att
            det är viktigt – detta kanske förvånar Vänsterpartiet, men den
            som känner till Liberalernas historia blir inte förvånad – att
            det finns en stark facklig rörelse som kan ställa krav, att man
            organiserar sig och att arbetsmarknadens parter kommer överens
            om hur det ska funka.
          </note>
          <note>
            Anf. 18 ULLA ANDERSSON (V) replik:
          </note>
          <note>
            Herr talman! Tack, Joar Forssell, för svaret!
          </note>
          <note>
            En politik för att skapa välstånd kan utformas på många olika
            sätt. Till exempel har man nyligen konstaterat att ökad ekonomisk
            ojämlikhet är sämre för ekonomisk utveckling än en ekonomisk politik
            för ekonomisk jämlikhet, så jag kan väl lugnt konstatera att den
            ekonomiska politik som Joar Forssell företräder inte är den bästa
            för att skapa välstånd i ett land och inte heller för att fördela
            detta välstånd.
          </note>
          <note>
            Vi har nyligen debatterat budget här. Jag kan minnas när ni drev
            igenom 6 miljarder till dem som har det absolut bäst ställt i
            det här landet samtidigt som ni skar ned på äldreomsorgen; detta
            var i budgeten för 2020.
          </note>
          <note>
            Det behövs förbättringar inom både offentlig och privatiserad
            äldreomsorg. Den stora skillnaden mellan den privatiserade och
            den offentliga äldreomsorgen är att kontinuiteten är bättre –
            även om den är dålig – i den offentliga. Det är många fler deltider
            i den privatiserade äldreomsorgen, och det är många fler med visstidsanställningar
            och tidsbegränsade anställningar. Det är många fler outbildade
            och mycket lägre bemanning, för det är så man gör vinst. Det är
            personalen som är den stora kostnaden inom äldreomsorgen.
          </note>
          <note>
            När man styrs av aktiebolagslagen, vilket dessa bolag gör och
            ska göra, är det vinsten som är målet. Men så är det ju inte i
            äldreomsorgen; där är det den äldres hälsa, omsorg, väl och ve
            som ska styra. Däri ligger en stor konflikt.
          </note>
          <note>
            Jag uppskattar att Joar Forssell tar upp den fackliga organiseringen;
            den är ju väldigt viktig. Men man kan också lägga fram politiska
            förslag här i riksdagen som ökar kontinuiteten, vilket vi har
            gjort i dag.
          </note>
          <note>
            Anf. 19 JOAR FORSSELL (L) replik:
          </note>
          <note>
            Herr talman! Låt oss inte grotta ned oss i ekonomisk teori. Jag
            kan bara konstatera att länder som har testat marknadsekonomi
            och liberalism har fått ett högre välstånd än länder som har testat
            socialism och därför också kunnat stärka sin äldrevård och hela
            sin välfärd på lite längre sikt.
          </note>
          <note>
            Herr talman! Jag tycker att Vänsterpartiet har en lite märklig
            syn i dessa frågor. Målet för äldrevården och för hela välfärden
            måste ju vara den individ som till syvende och sist ska bruka
            välfärden. Det är ju den personens väl och ve, egenmakt, rätt
            att bestämma över sitt eget liv och rätt att få en god äldreomsorg
            som måste vara målet.
          </note>
          <note>
            Av detta skäl är det viktigt att det finns privata utförare.
            Man ska kunna välja och välja bort. Man ska inte bli tilldelad
            en kommunal eller offentlig utförare och sedan bara få laga efter
            läge och ha det som en politiker har bestämt, utan man ska själv
            få makt att bestämma och att välja och välja bort. Man ska själv
            kunna göra detta.
          </note>
          <note>
            Det är klart att det finns problem inom både den privata och
            den offent ­ liga äldreomsorgen. Där tycker jag att politiker
            ska kunna ställa krav, och det kan man också göra. Man kan ställa
            hårdare krav från politiken på flera av de saker som Vänsterpartiet
            tar upp. Tycker man att det viktigaste är att prioritera upp kontinuiteten
            kan man ställa sådana krav, och det är jag helt öppen för att
            man gör.
          </note>
          <note>
            Men till syvende och sist måste vi ändå koka ned detta. Vill
            vi ha ett system där vi lägger mer makt hos de äldre eller ett
            system där vi lägger mer makt hos Ulla Andersson? Vill vi – om
            vi pratar ekonomi – ha ett system där människor själva driver
            fram välstånd eller ett system med mindre välstånd där vi också
            får mindre välfärd i den andra änden? Jag tror på ett system där
            människor själva får bestämma mer.
          </note>
          <note>
            Anf. 20 KAROLINA SKOG (MP):
          </note>
          <note>
            Herr talman! Engagemanget för de äldres situation och för äldreomsorg
            är stort i riksdagen, och det är viktigt och bra. Vi gör nu var
            och en mer eller mindre avbön och erkänner att det finns strukturella
            problem i äldreomsorgen som har ignorerats på många nivåer, av
            många politiker och under många år. Det är en bra sak, eftersom
            det ger oss möjlighet att ta tag i de här frågorna framåt.
          </note>
          <note>
            När vi gör det, herr talman, är det viktigaste ordet långsiktighet
            för att skapa förutsättningar för den växande gruppen äldre, som
            också kommer att ha fler olika typer av sjukdomar, att få en trygghet
            i sitt boende och i tillgången till omsorg och vård. Det är en
            riktigt, riktigt stor fråga för Sverige framåt.
          </note>
          <note>
            Den kris som vi fortfarande är i har blottat stora sprickor.
            Vi har inte klarat av att leva upp till målsättningen att skydda
            de äldre från pandemin. De har, som har sagts här i talarstolen,
            fått betala ett högt pris.
          </note>
          <note>
            De som jobbar i äldreomsorgen, både i hemtjänsten och på vårdboenden,
            har slitit oerhört hårt och har lokalt också fått fatta väldigt
            svåra beslut under det senaste året. Ska vi på något sätt betala
            dem för det är det goda arbetsvillkor, tillgång till kollegor,
            tillgång till fortbildning och en trygghet i organiseringen av
            vården och omsorgen om de äldre som vi ska ge dem.
          </note>
          <note>
            Herr talman! Då tycker jag att det är tråkigt att två saker händer.
          </note>
          <note>
            Det ena är att man politiserar den här frågan i betydelsen att
            den andra sidan inte har gjort någonting, när det är ganska lätt
            att gå tillbaka till tidigare budgetar och se att regeringen och
            januaripartierna har tagit initiativ som bland annat handlat om
            att rikta resurser till fortbildning och tillgång till personal
            i äldreomsorgen. Det är inte helt snyggt att stå här och säga
            att ingenting har hänt. Samtidigt erkänner vi att mer behöver
            göras.
          </note>
          <note>
            Det andra som händer är att man snabbt kommer ned i detaljerna,
            och det beklagar jag, herr talman. Organisationen Sveriges Kommuner
            och Regioner har under många år påtalat problemen med riktade
            statsstöd till olika verksamheter, inte minst till äldreomsorgen,
            för det ger dem inte de bästa förutsättningarna att planera lokalt.
            Därför har regeringen fokuserat på mer resurser till allmänna
            statsbidrag till kommuner och några delar riktade till just personal,
            där det finns en bred samsyn om att vi behöver göra mer. Framöver
            tror jag att det är viktigt att vi fortsätter att dela ut mest
            pengar till kommunerna från det allmänna statsbidraget, så att
            de lokala förutsättningarna får styra arbetet.
          </note>
          <note>
            Herr talman! Jag tänker ta mig friheten att återge vad min mor
            har skrivit. Min mamma har arbetat väldigt länge inom äldreomsorgen
            i Sverige, både på äldreboenden och som distriktssköterska. Hon
            skrev ett mejl till mig för några veckor sedan just om den här
            debatten. Hon var lite orolig över att debatten så mycket handlar
            om pengar. Det behövs pengar till äldreomsorgen, men hon var väldigt
            tydlig med att det inte räcker, att den här frågan inte alls bara
            handlar om medel utan också om organisering.
          </note>
          <note>
            En fråga som vi inte har löst är hur vi ska se till att det finns
            en kontinuerlig vårdkontakt för de äldre. Det är väldigt många
            som jobbar i de här verksamheterna och ute i kommunerna som är
            tveksamma till idén som finns att kommunerna ska anställa läkare
            i äldreomsorgen. Det är en fråga som har diskuterats länge och
            lokalt, och det har framkommit att man inom verksamheterna är
            väldigt tveksamma till den idén.
          </note>
          <note>
            Regeringen har tillsatt en statlig utredning som ska penetrera
            frågan grundligt, ta in expertis och vända och vrida på frågan
            om hur vi säkrar den långsiktiga vårdkontakten. Då beklagar jag
            att man i det initiativ som nu tas för att stärka äldreomsorgen
            kastar sig in i frågan och säger att ett riktat statsbidrag ska
            lösa frågan om medicinsk vårdkontakt, i stället för att vänta
            på utredningen. Detta har under beredningen justerats något. Men
            jag tar upp detta för att visa på komplexiteten i frågan och på
            vikten och värdet av att låta de ordinarie processer vi har i
            form av både utredningssystem och budgetprocesser få ta sin tid,
            även när vi upplever att frågor är akuta. Jag kan också känna
            att frågan om äldreomsorgen är akut och att jag vill göra någonting
            här och nu. Men ibland är faktiskt rollen som politiker att låta
            saker få ta sin tid, och i den här frågan är det vissa delar som
            ska det.
          </note>
          <note>
            Den andra frågan handlar om boende för äldre. Den är oerhört
            stor. Vi har en stor grupp äldre som skulle behöva bo på ett annat
            sätt än vad de gör i dag, och den kommer att bli större framöver.
            Jag är helt övertygad om att det inte finns bara en lösning för
            den här stora gruppen, vare sig för hur vi ska finansiera den
            eller hur de ska bo på bästa sätt. Detta har utretts många gånger
            och under olika typer av regeringar, och det är flera lösningar
            som inte har fungerat speciellt bra.
          </note>
          <note>
            Återigen: I det här initiativet upplever jag att man söker förenkla
            lös ­ ningen och stärka ett bidrag som har funnits en tid och
            faktiskt inte funkat jättebra. Det behövs ett större grepp. Det
            finns ett antal goda utredningar som har gjorts, bland annat av
            en ledamot av riksdagen, Barbro Wester ­ holm, som det finns ett
            värde i att titta på igen. Vi behöver ta tag i frågan om hur äldre
            ska bo och hur vi ska finansiera ett gott boende för äldre framöver.
            Men vi ska inte förenkla det och tro att ett initiativ i finans
            ­ utskottet löser frågan, för det, herr talman, tror jag inte
            att det gör. Den är svårare än så.
          </note>
          <note>
            Jag ska säga några ord om ordnad budgetprocess. Det kan kanske
            tyckas vara det tråkigaste man kan prata om, men det är faktiskt
            oerhört viktigt.
          </note>
          <note>
            Vi har ett väldigt speciellt år bakom oss, där vi har arbetat
            inom ram ­ arna men ändå på ett ovanligt sätt. Gemensamt och med
            mycket dialog mellan riksdag och regering har vi tagit fram oerhört
            stora satsningar som har varit ofinansierade, och det har varit
            rätt att göra under ett år av kris. Men efter den här krisen kommer
            det att finnas ett behov av att gå tillbaka till en ordnad budgetprocess.
            Den kanske inte ska se exakt likadan ut som den gjort tidigare.
            Det finns säkert skäl att se över den gemensamt mellan partierna.
          </note>
          <note>
            Från Miljöpartiets sida byter vi gärna ut målet för Sveriges
            finanser till ett balansmål som kan frigöra mer resurser att investera
            i välfärden och klimatomställningen, men vi vill göra det steg
            för steg.
          </note>
          <note>
            Att underminera den budgetprocess som vi har kommit överens om
            tror jag är riktigt farligt för Sveriges ekonomi och för möjligheterna
            att på ett ordnat sätt ta tag i de utmaningar som vi står inför.
          </note>
          <note>
            Herr talman! Det oroar mig mycket att vi faktiskt ska slarva
            bort Sveriges sunda statsfinanser och missa möjligheten att ta
            tag i stora utmaningar, som välfärden, äldreomsorgen, kriminaliteten,
            miljön och klimatet. För detta kommer vi att behöva en ordnad
            budgetprocess, där vi gemensamt hittar majoriteter.
          </note>
          <note>
            Det som sker nu är någonting annat. Det är att stegvis gå tillbaka
            till en politik som vi vet inte fungerar och som bland annat gav
            oss 90-talskrisen. Det vore verkligen beklagligt.
          </note>
          <note>
            Jag hoppas verkligen att den konsensus som finns om att vi vill
            värna exempelvis äldreomsorgen kan leda till ett gemensamt arbete
            och att vi kan hitta tillbaka till en ordnad budgetprocess i Sveriges
            riksdag. Det är oerhört viktigt. Jag hoppas att vi kan ta ett
            gemensamt ansvar för detta framöver.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 7 Redovisning av åtgärder i enlighet med målsättningarna i
            det nationella brottsförebyggande programmet Tillsammans mot brott
          </note>
          <note>
            Justitieutskottets betänkande 2020/21:JuU17
          </note>
          <note>
            Redovisning av åtgärder i enlighet med målsättningarna i det
            nationella brottsförebyggande programmet Tillsammans mot brott
            (skr. 2020/21:63)
          </note>
          <note>
            föredrogs.
          </note>
          <note>
            Anf. 21 PETTER LÖBERG (S):
          </note>
          <note>
            Herr talman! Jag står bakom samtliga våra reservationer och vårt
            sär ­ skilda yttrande men för tids vinning yrkar jag bifall endast
            till reserva ­ tion 11.
          </note>
          <note>
            Det är några år sedan vi presenterade det brottsförebyggande
            programmet Tillsammans mot brott. Det var högtidligt, för det
            var inte vilket betänkande och program som helst. Det var då nämligen
            20 år sedan ett heltäckande brottsförebyggande program senast
            hade lagts fram på riksdagens bord.
          </note>
          <note>
            Vi tog fram ett, och det är rödgrön vardagslunk i kampen mot
            kriminalitet och i viss utsträckning social avvikelse. Det är
            här man ofta inte orkar lägga kraften när medierna kräver snabba
            utspel och politikers varumärkesbyggande blir viktigare än de
            utmaningar som finns utanför dessa väggar.
          </note>
          <note>
            Att vi i stort sett också var eniga var givetvis också en styrka
            för detta program. Det var kanske en sista ryckning av samsyn
            och förnuft. Vi hop ­ pas dock att vi kan komma tillbaka dit,
            för medborgarna förväntar sig nämligen det. Vi måste anstränga
            oss att hitta samsyn när det gäller de stora samhällsutmaningarna,
            oavsett om det handlar om miljö, bekämpning och följder av corona
            eller brott och straff.
          </note>
          <note>
            Sedan vi antog programmet har mycket hänt i det politiska debattklimatet
            men också i sak. Det har hänt både bra och dåliga saker, och det
            har varit både bra och dåliga trender. Vi ser katastrofala brottsdrivande
            strukturer, till exempel att vår sammanhållande skola slagits
            sönder. Det är en av de främsta pådrivande faktorerna till den
            segregation som trasar sönder vårt samhälle. En gång i tiden skapade
            denna skola möten, kittade ihop oss och höll hög internationell
            klass. Här har vi tagit beslut som har varit förödande och som
            givetvis påverkar det vi pratar om i dag.
          </note>
          <note>
            Vi socialdemokrater tror på det starka samhället där vi håller
            ihop och där skillnader mellan kön och samhällsklasser inte tillåts
            växa. Den nordiska samhällsmodellen har visat sig vara ett mycket
            starkare bygge än andra internationellt prövade modeller. Jag
            tror att jag även förra gången sa att kanske är den nordiska modellen
            den bäst fungerande modellen genom hela världshistorien för att
            organisera vår gemensamma tillvaro och vårt gemensamma liv.
          </note>
          <note>
            Det är ett samhälle där individens frihet kan kombineras med
            ett icke-korrupt rättssamhälle och där globalisering är en förutsättning
            för ekonomisk tillväxt som ger mat på bordet såväl som kreativitet
            och dynamik, som ju faktiskt också präglar vårt mångkulturella
            samhälle.
          </note>
          <note>
            Det är en stor vinst för rättskedjan när ett brott beivras. Men
            det är givetvis en ännu större samhällsvinst att ett brott inte
            begås, och det är det brottsförebyggande arbete handlar om. Det
            är pudelns kärna, och forskning och praktik visar att det är just
            det brottsförebyggande arbetet som är det mest effektiva för att
            möta utmaningarna. Därför måste vi orka prioritera detta perspektiv.
          </note>
          <note>
            Jag tycker att den skrivelse vi debatterar i dag är ett bevis
            på detta. Det är inget dramatiskt och inte så utspelsvänligt,
            men det är väldigt svenskt. Om man vill krångla till det hela
            kan man säga att det är komplext. Det är inte i kammaren eller
            i utskotten detta arbete görs i praktiken utan i våra kommuner
            och regioner av tusentals välfärdsarbetare och ideella krafter
            varje dag. Dagens brottsförebyggande arbete bärs av människor
            i deras vardag. De bara gör, och det är de som är hjältarna. Det
            handlar om miljoner beslut i det lilla.
          </note>
          <note>
            Låt mig ta något exempel på positiva utvecklingsområden som skrivelsen
            lyfter fram. Det finns många, men jag väljer att ta upp den fysiska
            utformningen av samhället. På regeringens initiativ har det tagits
            beslut om något som kan uppfattas som lite apart i sammanhanget,
            nämligen en ny plan med nationella mål för arkitektur ‑ , form-
            och designpolitik. Vad har detta med brott att göra? Jo, genom
            dessa instrument kan vi skapa ett hållbart, jämlikt och mindre
            segregerat samhälle med omsorgsfullt gestaltade livsmiljöer.
          </note>
          <note>
            Vi har nu en strategi på plats som ska genomföras. I denna strategi
            kommer trygghet, säkerhet och brottsförebyggande aspekter att
            vara integrerade delar i en hållbar stadsutveckling.
          </note>
          <note>
            Det här är ett exempel, men det finns också många goda exempel
            i praktiken. På senare år har vi kunnat följa BID Sofielund i
            Malmö och deras mycket framgångsrika samverkan med olika aktörer
            för att få bort brottsligheten från gatorna. Jag vill verkligen
            lyfta fram detta projekt – och Malmö generellt, för här matchar
            riksdagens intentioner och stadshusets praktiska genomförande
            bra.
          </note>
          <note>
            Vi har också sett att brottsligheten har pressats tillbaka i
            denna stad som fick bli symbol för Sveriges systemkollaps. Mätningar
            visar att i den ­ na stad är man, ironiskt nog, mest lycklig,
            och här finns ett extremt kreativt näringsliv och fantastiska
            människor.
          </note>
          <note>
            När programmet antogs 2017 hade Malmö 65 skjutningar. Förra året
            var de 20. Skadade och dödade i samband med sprängningar var 8,
            16 och 16 åren 2017–2019 medan de förra året var 3. Sprängningarna
            generellt är i dag en tredjedel så många som 2017. Det är otroligt
            glädjande. Vi kan delvis se samma utveckling i Göteborg och på
            andra ställen i vårt land.
          </note>
          <note>
            Med repressiva åtgärder kan vi pressa tillbaka. Hundratals av
            de mest brottsaktiva sitter bakom lås och bom och ska så göra.
            Men grunden är det brottsförebyggande arbetet.
          </note>
          <note>
            Det finns ett antal tillkännagivanden. Som vanligt sparkas en
            del öppna dörrar in, men det finns också kloka synpunkter som
            regeringen behöver ta hänsyn till. Det är trots allt riksdagens
            vilja som gäller. Ett handlar om fler fältare utanför kontorstid.
            Här togs redan i höstbudgeten ett beslut om 250 miljoner kronor,
            vilket möter upp behoven och gör att det brottsförebyggande arbetet
            i våra underprivilegierade områden kan prioriteras högre. En kvarts
            miljard är inte lite pengar i dessa sammanhang.
          </note>
          <note>
            Det finns också synpunkter om nya myndigheter och fler utredningar,
            men som skrivelsen säger ska vi nog försöka använda de redskap
            som finns. Vi har ett världsunikt och fantastiskt redskap i Brottsförebyggande
            rådet, och de har fått utökade uppdrag på flera områden som de
            kommer att genomföra på ett ypperligt sätt. Vi behöver inte fler
            myndigheter och utredningar utan vässa de redskap vi redan har.
            Det är genomförandet som räknas och inget annat.
          </note>
          <note>
            Tillsammans ska vi se till att detta program inte hamnar i hyllvärmarnas
            förlovade rike. Vi ska se till att det utvärderas, uppdateras
            och följs upp. Vi kommer alltid att ha fokus på det brottsförebyggande
            arbetet. Det förväntas av oss, och här måste politiken leverera.
          </note>
          <note>
            Anf. 22 ELLEN JUNTTI (M):
          </note>
          <note>
            Herr talman! I dag ska vi debattera regeringens redovisning av
            åtgärder i enlighet med målsättningarna i det nationella brottsförebyggande
            programmet Tillsammans mot brott.
          </note>
          <note>
            Jag står bakom Moderaternas alla reservationer, men jag yrkar
            bifall endast till reservation nummer 6.
          </note>
          <note>
            Regeringen presenterade programmet 2017. Syftet var att skapa
            förutsättningar för ett strukturerat och långsiktigt brottsförebyggande
            arbete i hela samhället.
          </note>
          <note>
            Regeringen har nu redogjort för vilka åtgärder som har vidtagits
            och beslutats. Utifrån det som Petter Löberg precis sa verkar
            det ha gått väldigt bra, men hur har det gått under de fyra åren
            efter att programmet antogs? Vad är facit? Jag säger att det är
            icke godkänt.
          </note>
          <note>
            Nationella trygghetsundersökningar visar att brott mot enskilda
            personer har ökat sedan 2016. Det gäller till exempel misshandel,
            olaga hot, sexualbrott, personrån och andra brott. Över 22 procent
            av befolkningen blev utsatt för något av dessa brott under 2019.
          </note>
          <note>
            År 2020 blev skjutningar ett vardagsbrott i Sverige, med en skjutning
            varje dag. Nästan varannan vecka sköts en människa ihjäl, och
            massor av människor blev skadade. Människor reagerar knappt längre
            när en skjutning sker utan rycker på axlarna och tänker: Jaså,
            en till.
          </note>
          <note>
            30 procent av Sveriges befolkning känner sig så otrygga att de
            undviker att gå ut på kvällarna i sitt eget bostadsområde. De
            sitter alltså kvar i sin lägenhet och vågar inte gå ut – i Sverige,
            30 procent!
          </note>
          <note>
            19 procent av alla 16–19-åringar är oroliga för att bli rånade.
            Det är också väldigt många. 19 procent har alltså ont i magen
            när de går ut därför att de är rädda för att de ska bli rånade.
            Det kan man förstå med tanke på de ökande rånen, särskilt rån
            med förnedringsinslag. Det är förfärligt.
          </note>
          <note>
            Cirka hälften av alla människor i Sverige oroar sig i stor utsträckning
            över brottsligheten i samhället överlag. Människor i Sverige är
            rädda på många sätt och vis, många i sitt eget bostadsområde.
            Och många är rädda för att närstående kommer att utsättas, även
            jag. Jag är orolig när jag vet att mina söner ska ut och festa
            en lördagskväll, och jag är orolig när min svärdotter ska ut med
            sina kompisar. När jag vet att de går ut och festar tycker jag
            att det är jobbigt. De bor inte ens hemma, men jag har en liten
            klump i magen – är det den här kvällen det ska hända något?
          </note>
          <note>
            Polisen har en mycket viktig roll i samhällets brottsförebyggande
            arbete, och det finns behov av en utredning av vad som egentligen
            är polisens uppdrag. Den senaste utredningen gjordes för över
            20 år sedan, och en ny utredning behövs för att klargöra polisens
            brottsförebyggande arbete och deras roll.
          </note>
          <note>
            Herr talman! Ett nationellt kunskapscentrum bör inrättas som
            ska spri ­ da kunskap om forskning och beprövande metoder för
            att förebygga brott. Kunskapscentret ska fokusera på brottsförebyggande
            och lämna stöd till kommunerna i arbetet med unga i riskzonen.
          </note>
          <note>
            Vi har tidigare föreslagit att ett nationellt exitprogram för
            gängkrimi ­ nella ska införas, och det är på gång i någon form.
            Men egentligen är det ännu viktigare att ta fram ett nationellt
            program för att ungdomar i risk ­ zonen ska hindras från att bli
            gängkriminella, inte ett program för dem som har varit gängkriminella
            i flera år och ska lämna det. Det är när man ser att en ungdom
            är på väg in i gängkriminalitet som man ska sätta in ett pro ­
            gram, det som vi kallar ett no entry-program. Det är mycket bättre
            att stop ­ pa dem innan de har fastnat i kriminalitet. Vårt förslag
            är alltså att kun ­ skapscentret ska ta fram ett nationellt no
            entry-program där man samlar föräldrar och andra viktiga vuxna
            och myndigheter som ska samarbeta för att få unga att hoppa av
            den kriminella banan. Syftet är att med gemen ­ samma krafter
            stoppa deras kriminella bana.
          </note>
          <note>
            Herr talman! Narkotikapolitiken måste vara restriktiv. Samhället
            måste tidigt reagera när unga människor börjar med narkotika –
            ju tidigare desto bättre. Det är viktigt att drogtesta även ungdomar
            under 15 år. Sociala insatsgrupper med samarbete mellan sociala
            myndigheter, polisen och skolan är andra viktiga åtgärder för
            att stoppa en kriminell livsstil.
          </note>
          <note>
            Försäljningen av narkotika på nätet ökar. Antalet unga mellan
            15 och 24 år som vårdats för psykisk störning orsakad av cannabis
            eller andra droger har mer än fördubblats under tio års tid. Vi
            moderater tycker att det är viktigt att fånga upp unga som mår
            dåligt och därför riskerar att hamna i utanförskap och kriminalitet.
            Därför är det viktigt att socialsekreterare, fältassistenter och
            andra kommunala tjänstemän finns ute på gator och torg även efter
            att kontoret har stängt.
          </note>
          <note>
            Herr talman! Fängelserna i Sverige har fått en ny grupp av unga
            vuxna som innebär nya utmaningar för Kriminalvården. Det rör sig
            om unga män från utsatta områden, som har lågt förtroende för
            polisen och andra myn ­ digheter, som har börjat med en kriminell
            livsstil i unga år och som också har missbruksproblem, i alla
            fall de flesta. Dessa personer är ofta helt ointresserade av att
            sluta med sin kriminalitet. Detta innebär nya krav på innehållet
            under fängelsetiden eller olika straff inom frivården.
          </note>
          <note>
            Insatserna under verkställigheten måste ha huvudfokus på att
            de inte ska återfalla i brott. Därför vill vi tillsätta en utredare
            som ska ta ett samlat grepp kring denna grupp av personer och
            lämna förslag på lämpliga brottsförebyggande åtgärder och också
            se över straffens innehåll. Utredaren ska också ta in erfarenheter
            från andra länder för att försöka komma fram till vad som fungerar
            och vad som inte fungerar.
          </note>
          <note>
            Herr talman! De vidrigaste brott jag vet är sexualbrott mot barn.
            Jag jobbade med det när jag var kriminalinspektör i Göteborg.
            Det vänder sig i magen när man vet vad vissa barn utsätts för.
            Jag är van vid det mesta, men det här är så otroligt obehagligt
            och vidrigt att man blir fysiskt illamående. Jag har sett filmer
            med övergrepp på barn, och en film som jag såg för tio år sedan
            finns fortfarande kvar på min näthinna. Jag kan fortfarande få
            ont i magen när jag tänker på den, så hemsk var den.
          </note>
          <note>
            Det är därför mycket viktigt att samhället gör allt för att stoppa
            dessa brott. På Karolinska universitetssjukhuset finns Anova,
            som är ett centrum som arbetar med att förebygga sexuell och reproduktiv
            ohälsa och sexuellt våld. Där finns Preventell – hjälplinjen vid
            oönskad sexualitet. Hjälplinjen har funnits sedan 2012 och har
            sedan invigningen tagit emot över 2 000 samtal. Dit kan människor,
            till exempel pedofiler som känner att de är på väg att göra ett
            sexuellt övergrepp på barn och inser att det inte är normalt,
            ringa och få stöd.
          </note>
          <note>
            I samband med inskrivningssamtalet får dömda brottslingar informa
            ­ tion om Preventell, och det finns också möjlighet att kontakta
            dem ano ­ nymt. Denna information ges dock inte när sexualbrottslingar
            ska lämna fängelset och övergå till frivården. Vi tycker verkligen
            att de borde få denna information när de kommer ut i samhället.
            Detta är en viktig verk ­ samhet för att förebygga sexuella övergrepp
            på barn. Därför bör man se över vilka möjligheter som finns till
            fast finansiering, för nu får de pengar år för år, projektbaserat.
            Vi moderater anser i likhet med Myndigheten för vård- och omsorgsanalys
            att det på sikt ska övergå till ett regionalt ansvar.
          </note>
          <note>
            Sammanfattningsvis, herr talman, har vi fem tillkännagivanden,
            och det känns väldigt bra.
          </note>
          <note>
            Först bör ett särskilt lands- och glesbygdsspecifikt brottsförebyggande
            arbete utvecklas.
          </note>
          <note>
            Sedan bör, som jag pratade om, ett nationellt kunskapscentrum
            som ska ta fram ett no entry-program inrättas. Det har vi också
            ett tillkännagivande om, vilket är väldigt bra.
          </note>
          <note>
            Det bör finnas fler socialsekreterare utanför kontorstid.
          </note>
          <note>
            En utredning bör ta reda på vilka brottsförebyggande åtgärder
            som är effektiva när det gäller unga män.
          </note>
          <note>
            Till sist bör en översyn göras av finansieringen till Preventell.
          </note>
          <note>
            Anf. 23 HELENA VILHELMSSON (C):
          </note>
          <note>
            Herr talman! Centerpartiet betvivlar inte att regeringen har
            goda inten ­ tioner när det kommer till att förebygga brott. Många
            av de insatser som har tillkommit under de senaste åren är mycket
            lovvärda.
          </note>
          <note>
            Till exempel den parlamentariska trygghetsberedningen, som regering
            ­ en tillsatte på Centerpartiets initiativ, har en viktig roll
            i det brottsförebyggande arbetet. Även det 34-punktsprogram mot
            gängkriminalitet, som utarbetats av ett antal riksdagspartier,
            med åtgärder som nu börjar verkställas är också bra.
          </note>
          <note>
            Men det är nog uppenbart för de flesta att mer måste göras. Jag
            gissar att de flesta av våra förtroendevalda aktiva i kommuner
            och regioner vill ha än mer precisa och tydliga förväntningar
            av oss som lagstiftare än vad som är fallet i dag och också relevant
            finansiering av åtgärder.
          </note>
          <note>
            Hur som helst är denna typ av redovisning bra – regeringens skrivelse
            om åtgärder med anledning av programmet Tillsammans mot brott.
            Då kan man synliggöra de problem som finns kvar, visa på brister
            och peka ut behov av förstärkande åtgärder. Tyvärr läser jag kanske
            skrivelsen något annorlunda än min kollega Petter Löberg. Jag
            tycker att denna redovisning ger mer av det förstnämnda, det vill
            säga att man synliggör problem och brister, men mindre av förslag
            på konkreta åtgärder framöver.
          </note>
          <note>
            Skrivelsen innehåller för all del en korrekt uppräkning av vad
            regering ­ en har gjort i form av utredningar, uppdrag med mera.
            Det är en bra sammanställning. Men frågan är: Vad ska vi ha den
            till?
          </note>
          <note>
            Herr talman! Redan när regeringen lanserade det nationella programmet
            Tillsammans mot brott år 2017 varnade riksdagen för att programmet
            skulle bli svårt att utvärdera, att det innehöll för övergripande
            resonemang och att aktörer på det brottsförebyggande området skulle
            få svårt att använda sig av skrivelsen som ett stöd för sitt eget
            brottsförebyggande arbete. Jag är rädd för att detta har besannats.
          </note>
          <note>
            Denna redovisning ger inte någon tydlig och samordnad bild av
            de åtgärder som har gjorts – utfallet av åtgärderna, hur åtgärderna
            har förhållit sig till varandra eller hur ansvaret är fördelat.
            Det talas återkommande om att sprida kunskap och goda exempel.
            Men det redovisas inte vilka goda exempel som har fått bra spridning.
          </note>
          <note>
            I redovisningen framhålls behovet av att arbeta kunskapsbaserat
            i det brottsförebyggande arbetet. Ordet kunskapsbas förekommer
            inte mindre än 37 gånger i det 55-sidiga dokumentet. Tro mig,
            det är förstås bra. Men att arbeta kunskapsbaserat är knappast
            något nytt eller unikt.
          </note>
          <note>
            Herr talman! Centerpartiet har länge påpekat att det finns behov
            av ökad forskning i polisutbildningen men även i övrigt i syfte
            att få en tydligare bild av brottsligheten och de mest effektiva
            åtgärderna för att motverka densamma.
          </note>
          <note>
            I regeringens skrivelse nämns att samtliga länsstyrelser etablerat
            ett samarbete med universitet i syfte att stärka kopplingen mellan
            forskning och praktik inom det brottsförebyggande arbetet.
          </note>
          <note>
            Jag minns med glädje de utbildningar som Örebro universitet arrangerade
            utifrån sin forskning, både ur ett socialt och ur ett situationellt
            perspektiv som vi lokalt aktiva i kommuner fick ta del av. Det
            var åtgärder som gav resultat. Mer forskning är alltså nödvändig.
          </note>
          <note>
            Av redovisningen framgår också att kunskapen om utsatthet för
            brott när det gäller företag och myndigheter och brott som inte
            riktar sig mot enskilda personer är eftersatt. För Centerpartiet
            är det oerhört viktigt att detta åtgärdas skyndsamt. Inte minst
            nu under pandemin har det visat sig att brott som utpressning
            mot företag med ekonomiska problem har ökat kraftigt. Det visar
            sig att myndigheterna inte har riktigt rätt instrument för att
            stävja och motverka dessa brott och för att kunna fälla någon
            för dessa brott.
          </note>
          <note>
            Herr talman! I redovisningen nämns också behovet av att särskilt
            anpassa kunskapsstöd till mindre städer, tätorter och landsbygdskommuner
            och att Brottsförebyggande rådet har ett särskilt uppdrag att
            jobba med detta. Det är nämligen skillnader i typen av brott och
            skillnader i förutsättningarna för att jobba brottsförebyggande
            i lands- och glesbygd jämfört med i urbana miljöer. Det fordrar
            ett delvis annorlunda arbetssätt.
          </note>
          <note>
            Centerpartiet efterfrågar därför att ett särskilt lands- och
            glesbygdsspecifikt brottsförebyggande arbete utvecklas. Och vi
            är mycket glada över att vi har ett enigt utskott med oss i just
            den frågan.
          </note>
          <note>
            Inte minst är detta otroligt viktigt när det gäller tillgreppsbrott
            på landsbygden och att stöldgods alltför enkelt kan lämna landet.
            Vi ser fram emot en kommande proposition som stärker tullens möjligheter
            att stoppa gods och andra åtgärder mot stöldbrott. Men det behövs
            också en utarbetad strategi som gör att dessa brott faktiskt aldrig
            sker. Ett systematiserat arbete som Grannsamverkan mot brott är
            ett mycket bra exempel. Det önskvärda vore att ett sådant arbete
            fanns på långt fler platser på landsbygden än i dag.
          </note>
          <note>
            Vidare framgår att brottsligheten mot välfärds- och förmånssystemen
            fortsatt är omfattande. Detta känner vi igen. Det handlar om felaktiga
            arbetstillstånd som används vid assistansbedrägerier, osanna intyg
            och oriktig folkbokföring som bidrar till felaktiga utbetalningar.
            Men det handlar även om företag som används som brottsverktyg
            – målvakter, helt enkelt. Även detta måste givetvis motverkas.
          </note>
          <note>
            Centerpartiet har tidigare motionerat om ett generellt brottsbeivrande
            uppdrag för myndigheter. Vi menar att det är en skarpare definition
            än dagens myndighetssamverkan mot grova brott, som numera finns
            inskriven i myndigheternas instruktion, vilket är bra. Men redovisningen
            visar tydligt att uppdraget behöver förstärkas.
          </note>
          <note>
            Herr talman! Det som är tråkigt att läsa i skrivelsen är det
            som det inte står så mycket om, och min kollega Ellen Juntti har
            varit inne på det. Det handlar om de värsta brottstyperna, nämligen
            sexuella övergrepp i allmänhet och mot barn och unga i synnerhet.
            Riksrevisionen har tidigare kritiserat regeringens arbete när
            det gäller att motverka sexuell exploatering av barn och unga.
          </note>
          <note>
            Det står faktiskt inte heller någonting om en av de mest lönsamma
            brottstyperna, nämligen trafficking – människohandel med kvinnor
            och flickor. Därför är det viktigt att det utarbetas en nationell
            handlingsplan mot sexualiserat våld, som Vänsterpartiet föreslår.
          </note>
          <note>
            Regeringen hänvisar till den nationella strategin för att bekämpa
            mäns våld mot kvinnor. Men det räcker inte. Sexuellt våld är mycket
            mer än så.
          </note>
          <note>
            Lika självklart är det för oss att stödja Moderaternas förslag
            om att förstärka och permanenta hjälplinjen Preventell mot oönskat
            sexuellt beteende. I klarspråk innebär det att erbjuda dem med
            riskbeteende, som visar upp ett oönskat kriminellt beteende vad
            gäller helt oacceptabla sexuella preferenser, en adekvat behandling
            som detta system gör på ett mycket raffinerat och bra sätt.
          </note>
          <note>
            Slutligen, herr talman: Efter att tagit del av redovisningen
            kan jag nog konstatera att riksdagens invändning när programmet
            Tillsammans mot brott introducerades, att det riskerade att styra
            bort uppmärksamheten från konkreta åtgärder och ta resurser i
            anspråk som hade kunnat användas bättre, nog har visat sig vara
            lite befogad.
          </note>
          <note>
            Fokus för det brottsförebyggande arbetet borde ligga på de konkreta
            åtgärder som verkligen har betydelse för att motverka framväxten
            av brottslighet. Det handlar om höjda kunskapsresultat och likvärdighet
            i sko ­ lan, låg ungdomsarbetslöshet och ökad framtidstro hos
            unga människor, snabb och adekvat behandling av psykisk ohälsa
            och neuropsykiatriska diagnoser, ett generellt brottsbeivrande
            uppdrag för myndigheter, ökad kommunal makt och ansvar för det
            brottsförebyggande arbetet, påföljder när brott har begåtts som
            visar att brott inte lönar sig samt ökad forskning för en klarare
            bild av brottsligheten och de bästa metoderna för att motver ­
            ka densamma.
          </note>
          <note>
            Detta borde vara fokus i stället för olika projekt för kunskapsbaserade
            arbetssätt.
          </note>
          <note>
            Det förebyggande arbetet för att öka tryggheten i hela landet
            är en avgörande fråga de kommande åren. Centerpartiet kommer att
            fortsätta att driva på för att öka tryggheten i såväl storstad
            som på landsbygd.
          </note>
          <note>
            Jag yrkar bifall till reservation 2.
          </note>
          <note>
            Anf. 24 LINDA WESTERLUND SNECKER (V):
          </note>
          <note>
            Herr talman! Det finns ingen del av rättsfrågorna som är så viktig
            som det brottsförebyggande arbetet. Arbetet måste vara strukturellt
            och långsiktigt. Det måste få ta tid och kosta pengar. Vi måste
            prata om det som är jobbigt och investera i det som kanske inte
            ger avkastning direkt.
          </note>
          <note>
            Vad som är förödande för samhällets brottsförebyggande förmåga
            är mäns våld mot kvinnor, det sexuella våld som kvinnor och tjejer
            världen över utsätts för och de bakomliggande maktstrukturer som
            gör att våldet kan fortgå. Mäns hat mot kvinnor manifesteras genom
            såväl våld i nära relationer och våldtäkter som köp av andras
            kroppar för sexuella ändamål.
          </note>
          <note>
            Det sexualiserade våldet är fortfarande ett av de största hoten
            mot kvinnors hälsa och ett hinder för att nå en jämställd värld.
            Mäns våld mot kvinnor existerar inte i ett vakuum, utan våldet
            är det yttersta uttrycket för ett ojämställt samhälle. Det sexualiserade
            våldet är strukturellt och systematiskt, men samtidigt godtyckligt
            och oberäkneligt. Det kan slå till när som helst, var som helst
            och mot vem som helst – så länge du definierar dig som kvinna.
          </note>
          <note>
            Det är på grund av det ojämställda samhället som en misstänkt
            förövare som suttit häktad för våldtäkt både kan gå ut med sitt
            namn under tiden han sitter häktad och kan hålla en presskonferens
            utanför sitt hus när han har blivit släppt från häktningen och
            förundersökningen är nedlagd – samtidigt som kvinnan som anmält
            honom för sexualbrott måste gå under jord och gömma sig.
          </note>
          <note>
            Det är maktstrukturerna – och att män alltid sitter på mer makt
            än vad kvinnor gör – som gör att en tidigare misstänkt och häktad
            person kan blogga om målsägandeförhören och brottsoffret, berätta
            om henne och hennes agerande och beskriva att han föll för frestelsen
            – för det är ju vad kvinnor är: fresterskor som män med en kittlande
            känsla måste ”hålla sig ifrån” – och att kvinnan i fråga är en
            lögnerska. Lyssna på orden jag säger: lögnerska, falla för frestelsen.
            Det är samma ord som män i hundra år har beskrivit kvinnor med
            – som någonting annat, som något som kan både förföra och förstöra.
          </note>
          <note>
            Jag har många gånger i den här kammaren lyft frågan om mäns ansvar
            för sexualbrott. 97 procent av alla sexualbrott begås av män.
            Det är omöjligt för oss kvinnor att freda oss från våldtäktsmän,
            för det går inte att se på någon om han är en våldtäktsman eller
            inte. Sexualbrott begås av alla män – vanliga män, dumma män,
            pappor, jurister och makthavare.
          </note>
          <note>
            När det gäller sexualbrott är det tydligt att kvinnan fortfarande
            ses som ansvarig för brottet, att det anses att hon borde se till
            att inte vara en fresterska för mannen och att hon ses som ansvarig
            för mäns agerande. Han kan glatt skriva en blogg, hålla i en presskonferens
            och luta sig tillbaka i samhällets varma famn. Kvinnan får fly
            för livet, för hon har polisanmält honom – som om det vore brottsligt.
          </note>
          <note>
            Då spelar det tyvärr ingen roll hur många brottsförebyggande
            program som upprättas, för det blir bara pappersprodukter. Bara
            10 procent av alla polisanmälda fall av sexualbrott leder till
            åtal och endast 3 procent till fällande dom. Och kvinnor som polisanmäler
            utmålas som fresterskor och lögnerskor.
          </note>
          <note>
            Det finns några konkreta saker som måste göras.
          </note>
          <note>
            Den som står för anmälan får också stå för historiebeskrivningen.
            Det är vad metoo handlade om: att brottsoffer får stå för sin
            historiebeskrivning och att kvinnor ska våga och orka anmäla brott
            de blivit utsatta för. Att ha blivit utsatt för sexuella övergrepp
            flera gånger och ha påtalat detta får inte göra att brottsoffrets
            trovärdighet minskar.
          </note>
          <note>
            Rättsväsendet har brister. Förundersökningarna måste bli bättre.
            Alltför många utredningar hamnar längst ned i högen. Det finns
            för lite resurser, och prioriteringarna ligger någon annanstans.
            Rättsväsendets prioritering av sexualbrott måste höjas.
          </note>
          <note>
            Det finns många saker att göra. Det behövs mer pengar till rättsväsendet
            och mer kunskap om sexualbrott i hela rättskedjan. Men framför
            allt måste vi gå från en våldtäktskultur, där kvinnan måste agera
            som det perfekta brottsoffret för att få en våldtäktsman fälld,
            till en samtyckeskultur, där samtycke är det avgörande och där
            ett ja är ett ja och ett nej innebär att det är en våldtäkt.
          </note>
          <note>
            Men vi är inte där än. Lagstiftningsmässigt är vi dock där. Tro
            mig – inflytelserika män har försökt att stoppa samtyckeslagstiftningen.
            Kulturellt är det tyvärr ibland en alldeles för lång väg att gå
            till en samtyckes ­ kultur. E n samtyckeskultur är det mest brottsförebyggande
            som finns. Vi måste nå dit.
          </note>
          <note>
            Jag yrkar bifall till reservation 8.
          </note>
          <note>
            Anf. 25 ELLEN JUNTTI (M) replik:
          </note>
          <note>
            Fru talman! Linda Snecker säger att alla män mer eller mindre
            är sexualbrottslingar. Det håller jag verkligen inte med om. Jag
            hoppas att Linda Snecker menade att det finns sexualbrottslingar
            inom alla yrkesgrupper. Det kan jag hålla med om. Men det är verkligen
            inte alla män som är sexualbrottslingar. Det vill jag säga. Jag
            har två söner, och jag skulle ha väldigt svårt att tänka mig att
            de skulle bli det.
          </note>
          <note>
            I vilket fall som helst pratade Linda Snecker väldigt varmt om
            brottsoffer och kvinnors rätt till både skydd och det ena och
            det andra. Då kom jag att tänka på att vi i justitieutskottet
            för några år sedan behandlade en fråga om elektronisk övervakning
            av kontaktförbud. Vi är några partier som vill att fotboja ska
            kunna användas som förstahandsåtgärd. Det går alltså inte nu.
            Man får först kontaktförbud och ska sedan bryta mot det en gång
            innan man får fotboja.
          </note>
          <note>
            Men Linda Snecker reserverade sig mot det här. I betänkandet
            står det: ” Utskottet föreslår att riksdagen antar regeringens
            förslag till ändringar i lagen om kontaktförbud och i brottsbalken.
            Syftet med lagändringarna är att stärka skyddet mot trakasserier
            och förföljelse .” Sedan står det att det är en stor inskränkning
            i skyddet för den enskilda. Men Linda Snecker tänker alltså inte
            på skyddet för den utsatta kvinnan, utan på att det är en stor
            inskränkning för gärningsmannen. Jag skulle vilja ha en förklaring
            – tycker Linda Snecker fortfarande så?
          </note>
          <note>
            Anf. 26 LINDA WESTERLUND SNECKER (V) replik:
          </note>
          <note>
            Fru talman! Jag blir extremt upprörd, rädd och förvirrad över
            hur Ellen Juntti kan komma med argumentet: Inte alla män. Det
            är argumentet som gör att kvinnor världen över inte vågar, inte
            orkar och inte vill anmäla de män som begår brott mot dem. De
            är alla de män som Ellen Juntti som polis har arbetat med. Det
            är männen som har förgripit sig på kvinnor och barn.
          </note>
          <note>
            Fru talman! Ellen Juntti kommer med argumentet: Det är inte alla
            män som begår sexualbrott. Nej, det är väl självklart att det
            inte är alla män som begår sexualbrott. Det har ingen över huvud
            taget sagt. Men, Ellen Juntti, av alla sexualbrott som begås är
            det 97 procent av den brottskategorin som begås av män.
          </note>
          <note>
            Fru talman! Ellen Juntti känner att det absolut viktigaste hon
            kan göra i en replik på mitt anförande, där jag har talat om samtyckeskultur,
            kvinnliga brottsoffer, metoo och hur kvinnor äntligen orkade,
            vågade och kunde anmäla alla de män som har begått fruktansvärda
            brott mot kvinnor i alla tider, är att säga att inte alla män
            begår brott.
          </note>
          <note>
            Fru talman! Alla förstår att alla män inte begår brott. Men av
            alla sexualbrott som begås är det 97 procent som begås av män.
            Vad vi nu ser är en enorm backlash. Mäktiga män blir anmälda för
            sexualbrott och kan med en liten axelryckning ställa sig upp och
            säga: Det här skedde ju inte.
          </note>
          <note>
            Vi vet som kvinnor, Ellen Juntti, att 97 procent av alla sexualbrott
            begås av män. Det är ett enormt problem, och vi måste förändra
            det.
          </note>
          <note>
            Anf. 27 ELLEN JUNTTI (M) replik:
          </note>
          <note>
            Fru talman! Jag håller med om att det är ett enormt problem.
            Jag vet också om att det är 97 procent eller närmare 100 procent
            av alla sexualbrottslingar som är män. Det får naturligtvis tas
            på fullt allvar. Vad jag vänder mig mot är att man säger att alla
            män är det. Alla män är inte sexualbrottslingar. De sexualbrottslingar
            som begår brott är nästan till 100 procent män. Det tycker jag
            är en skillnad. Man ska inte säga att alla män är det. Jag vänder
            mig mot det.
          </note>
          <note>
            Linda Westerlund Snecker svarar inte på min fråga. Nu har jag
            fått fram reservationen från ett par år sedan. Hon skriver: ”Jag
            delar motionä ­ rernas uppfattning att brottsofferperspektivet
            är mycket viktigt.” Det har Linda Westerlund Snecker också sagt
            i dag. Men hon fortsätter: ”Elektro ­ nisk övervakning innebär
            emellertid ett kännbart ingrepp i en persons frihet.”
          </note>
          <note>
            När man läser det tror man att hon värnar om brottsoffrets frihet,
            men det är alltså inte det. Det är gärningsmannens, den misstänktes,
            frihet som hon värnar om här. Hon vill med den reservationen inte
            gå med på att man kan använda fotboja som förstahandsåtgärd. Den
            som trakasserar kvinnor ska liksom först få kontaktförbud och
            sedan en chans att trakassera kvinnan en gång till innan han får
            fotboja.
          </note>
          <note>
            Det är ganska magstarkt av Linda Westerlund Snecker att stå här
            och tala om hur hon värnar om brottsoffer och vill förhindra våld
            mot kvinnor. Det gör hon verkligen i varje fall inte i den här
            reservationen. Jag skulle vilja veta: Tycker Linda Westerlund
            Snecker fortfarande att gärningsmannens integritet är viktigare
            än brottsoffrets, så som hon har skrivit i reservationen? Ja eller
            nej?
          </note>
          <note>
            Anf. 28 LINDA WESTERLUND SNECKER (V) replik:
          </note>
          <note>
            Fru talman! Jag tycker att det är allvarligt när Ellen Juntti
            står och gör aktiva historieförfalskningar av vad jag säger i
            riksdagens talarstol, för det är vad Ellen Juntti håller på med.
          </note>
          <note>
            Jag har talat om att av alla sexualbrott som begås är det 97
            procent som begås av män. Det går inte att säga vilken sorts man
            som begår sexualbrott, utan det är alla kategorier av män som
            begår sexualbrott. Det är det som är det stora strukturella problemet
            med att leva i ett ojämställt samhälle. Det måste förändras.
          </note>
          <note>
            Det går inte att säga att det är den här kategorin män eller
            den här kategorin män. Det är precis som jag sa i talarstolen.
            Det är alla sorters män som tyvärr begår sexualbrott. Det är pappor,
            jurister, makthavare, vanliga män och dumma män. Nu citerade jag
            mig själv, för det var det jag sa, Ellen Juntti.
          </note>
          <note>
            Vad du talar om är ett förslag på en straffåtgärd där man ville
            införa elektronisk övervakning i förebyggande syfte. Vänsterpartiet
            ser elektronisk övervakning som ett straff som ges när brottet
            har begåtts och det finns en fällande dom.
          </note>
          <note>
            Då tycker vi att elektronisk övervakning är ett utmärkt förslag.
            Vi borde ha fler former av elektronisk övervakning och fler former
            av straff som är mer anpassade till individen som har begått det
            brottsliga.
          </note>
          <note>
            I förebyggande syfte vill vi göra så otroligt mycket mer än att
            bara ha en elektronisk övervakning. Vi vill ha ett jämställt samhälle.
            Vi vill krossa de patriarkala strukturerna. Vi vill dela makten
            mellan könen. Vi vill ha extremt många fler åtgärder än vad som
            finns i dag i samhället.
          </note>
          <note>
            Moderaterna kan bara tala om straff. Ni kan bara tala om när
            brottet redan har begåtts eller håller på att begås. Vänsterpartiet
            vill ha ett jämställt samhälle, ett jämlikt samhälle, där alla
            kan leva i frihet.
          </note>
          <note>
            Anf. 29 INGEMAR KIHLSTRÖM (KD):
          </note>
          <note>
            Fru talman! Vi kristdemokrater delar bedömningen att det behövs
            effektiva åtgärder för att bekämpa såväl brotten som brottens
            orsaker för att minska brottsligheten och öka tryggheten i samhället.
            Programmet Till ­ sammans mot brott innehåller steg i rätt riktning,
            men som utskottets be ­ handling visar med tillkännagivande och
            reservationer saknas också en hel del.
          </note>
          <note>
            När det presenterades konstaterade Kristdemokraterna att familjeperspektivet
            saknades helt. Det har dessvärre inte förändrats i den redovisning
            som når riksdagen eller i det regeringen avser att göra framöver.
            Ordet familj nämns endast gällande dödligt våld i familjen, när
            Myndigheten för familjerätt och föräldraskapsstöd nämns och när
            familjehem nämns. Det är en uppenbar svaghet i regeringens brottsförebyggande
            program.
          </note>
          <note>
            Fru talman! En förutsättning för ett samhälle byggt på gemenskap
            och tillit är att människor känner sig trygga i vardagen. Brottslighet
            måste därför både bekämpas och förebyggas. När det kommer till
            det senare utgör familjen en ovärderlig resurs. Familjens roll
            i att fostra och leda de unga kan inte nog betonas. Forskning
            som Brå sammanställt visar att barn som växer upp med dåliga relationer
            till sina föräldrar löper större risk att ham ­ na i kriminalitet.
            En stark anknytning till föräldrarna har däremot en förebyggande
            effekt och minskar risken för att barn och unga ska dras till
            brottsliga miljöer.
          </note>
          <note>
            Varje människa är ytterst ansvarig för sina handlingar. Kriminella
            handlingar kan inte reduceras till att handla om vare sig uppväxt
            eller so ­ cial miljö. Men en stödjande familjepolitik är en av
            de allra viktigaste insatserna för att minimera risken för att
            brottslighet uppstår från början.
          </note>
          <note>
            Goda normer och värderingar kan överföras mellan generationer,
            och därför behöver föräldraansvaret stärkas. Föräldrarna har det
            yttersta ansvaret för att fostra barn och unga till ansvarstagande
            medborgare som efter egen förmåga bidrar till det gemensamma bästa.
          </note>
          <note>
            Ingen människa är perfekt, och alla kan göra fel. Samtidigt föds
            ingen till att bli kriminell, och alla har ett ansvar välja det
            etiskt rätta. För detta krävs en moralisk kompass, och den skapas
            genom fostran, främst inom familjen.
          </note>
          <note>
            Samtidigt är det viktigt att påminna om att även dåliga normer
            och värderingar överförs mellan generationer. Det gäller inte
            minst brottslighet. Internationell organiserad brottslighet hålls
            ofta inom en utvidgad familj med ingiften. Samma mönster har tyvärr
            dykt upp i Sverige. Även polisledningen har gjort dylika observationer
            om klan- eller familjerelaterad brottslighet. Det är ytterligare
            ett viktigt perspektiv att ha med sig när familjens roll ska uppvärderas.
            Dåliga familjeförhållanden måste brytas.
          </note>
          <note>
            Det är i familjen allting börjar, och det är där barn får sina
            första förebilder, positiva eller negativa. Brås rapport slår
            fast att andra negativa omständigheter såsom utsatt socioekonomisk
            situation, närhet till missbruk eller andra riskfaktorer kan modereras
            genom god uppfostran, närhet och en kärleksfull relation till
            föräldrarna.
          </note>
          <note>
            Balans och konsekvens är viktiga delar, liksom en uppfostran
            vars disciplinära inslag saknar hot och våld och tillämpar en
            konstruktiv konfliktlösning. Enkelt uttryckt: Våld ska inte föda
            våld.
          </note>
          <note>
            Att bygga starka familjer har alltid varit en utgångspunkt för
            Kristdemokraterna. Det är i familjen grunden för de värderingar
            som kommer att prägla en människa genom resten av hennes liv läggs.
            Det är först och främst av föräldrar som gränser sätts, och det
            är i den relationen som normer byggs upp. Familjens betydelse
            och viktiga roll i det brottsförebyggande arbetet behöver ges
            ett större utrymme i regeringens strategi för att förebygga brott.
            Vi ser att programmet behöver kompletteras med denna viktiga del,
            och därför yrkar jag bifall till reservation 1.
          </note>
          <note>
            Fru talman! Civilsamhället spelar också en ovärderlig roll i
            det brottsförebyggande arbetet. Det gäller inte minst för den
            som vill bryta en tidigare kriminell livsstil men även för den
            som ligger i riskzonen för en sådan. Bland civilsamhällets organisationer
            finns de som arbetar direkt med att rehabilitera kriminella från
            sitt tidigare liv in i ett arbetsliv. Det finns också de som jobbar
            med att hjälpa hemlösa med mat och tak över huvudet och de som
            organiserar läxhjälp för att hjälpa människor ur utanförskap.
            Det finns språkkaféer och idrottsföreningar.
          </note>
          <note>
            Civilsamhället har ett stort värde. Det är något annat än stat,
            vänner och familj. Civilsamhällets styrka ligger just där: Det
            befinner sig mellan staten och människor na .
          </note>
          <note>
            Civilsamhällets roll i det brottsförebyggande arbetet måste stärkas,
            vilket också beskrivs i reservation 1.
          </note>
          <note>
            Fru talman! En majoritet i utskottet anser att det fattas andra
            viktiga pusselbitar i programmet, och utskottet riktar därför
            fem tillkännagivanden till regeringen.
          </note>
          <note>
            Förslagen rör bland annat brottsförebyggande arbete för lands-
            och glesbygd. Många av oss som bor och lever utanför storstäderna
            förstår genom egna erfarenheter att förutsättningarna för att
            bedriva brottsförebyggande arbete och typen av brottsproblem är
            annorlunda på landsbygd och i glesbygd jämfört med i stadsmiljö.
            Åtgärderna som redovisas i skrivelsen är bra, men inte tillräckliga.
            Därför bör ett särskilt lands- och glesbygdsspecifikt brottsförebyggande
            arbete utvecklas.
          </note>
          <note>
            Jag ger också stöd till tillkännagivandet gällande att hjälplinjen
            för oönskad sexualitet ska ha en viktig roll i det brottsförebyggande
            arbetet och att en långsiktig finansiering ska förbättra möjligheterna
            att planera verksamheten.
          </note>
          <note>
            Det ska finnas ett nationellt kunskapscentrum och ett no-entry-program
            för unga kriminella. Fler socialarbetare ska vara närvarande utanför
            kontorstid.
          </note>
          <note>
            Det ska göras insatser för de unga vuxna som finns på fängelserna
            i Sverige. Det rör sig främst om män från socialt utsatta områden.
            Det är viktigt att det finns insatser och att en utredning tillsätts
            med uppdraget att utifrån erfarenheter i andra länder ta ett samlat
            grepp om denna grupp individer. Utredningen ska lämna förslag
            om såväl lämpliga brottsförebyggande åtgärder som verkställighetens
            innehåll, speciellt anpassat för denna grupp.
          </note>
          <note>
            Fru talman! Jag stöder Kristdemokraterna yrkande och naturligtvis
            de tillkännagivanden som utskottets majoritet har föreslagit,
            men i denna debatt yrkar jag som sagt bifall endast till reservation
            1.
          </note>
          <note>
            Anf. 30 JOHAN PEHRSON (L):
          </note>
          <note>
            Fru talman! Det nationella brottsförebyggande programmet Tillsammans
            mot brott – ett nationellt brottsförebyggande program har några
            år på nacken. Vi har nu att diskutera den senaste skrivelsen från
            regeringen om hur det går i detta arbete.
          </note>
          <note>
            Vi kan där läsa att regeringens satsning på det brottsförebyggande
            arbetet är bred och långsiktig och att det är angeläget att bibehålla
            uthållighet och kontinuitet i den övergripande inriktningen av
            arbetet. Vi kan också läsa att regeringen har vidtagit omfattande
            åtgärder som syftar till att minska individers motivation, risk
            eller drivkraft att börja begå brott.
          </note>
          <note>
            Det här är brett, det är omfattande och, fru talman, det berör
            i stort sett vartenda betänkande som vi har i riksdagen i samtliga
            utskott. Man skulle kunna säga att det är en salig röra av allt
            och ingenting. Det handlar om ordningsvakter, skyddstillsyn, psykisk
            ohälsa, missbruksfrågor, automatisk avläsning av bilskyltar, ekonomisk
            brottslighet vid skönhetssalonger, sprängmedelshantering och fusk
            med bidrag. Dessutom handlar det såklart om åtgärder mot piratkopiering
            av produkter, om segregationen och om fler poliser.
          </note>
          <note>
            Vi får för säkerhets skull också lära oss att ” särskilda moment
            om brottsförebyggande konsekvensanalyser införts i de regelbundna
            utbildningar som Regeringskansliet genomför inom utredningsväsendet
            ”.
          </note>
          <note>
            Fru talman! Vi kan vara lugna; här finns även Trygghetsberedningen
            med. 34-punktsprogrammet är också med.
          </note>
          <note>
            Vi har hört många bra inlägg av mina kollegor om vikten av den
            allmänna och grundläggande välfärdsstaten så att vi har mat på
            bordet, som Petter Löberg sa .
          </note>
          <note>
            Vi har också hört om vikten av jämställdhet och om vikten av
            de små gemenskaperna, familjerna, och deras betydelse – oavsett
            hur de ser ut, är viktigt att tillägga. De spelar en jättestor
            roll, för att inte tala om det som ofta blandas ihop när man pratar
            om det starka samhället. Några menar då den starka staten, men
            för oss liberaler är det viktigt att understryka just civilsamhällets
            betydelse, som Ingemar Kihlström nyss lyfte fram. Det spelar en
            stor roll.
          </note>
          <note>
            Betänkandet handlar om regeringens insatser. Det handlar om de
            övergripande målområden som gäller processer och målsättningar
            och hur man ska jobba strömlinjeformat i det här arbetet. Det
            är bra. Men det handlar också om det som är kärnan: hur man ska
            minska motivationen att begå brott, öka den formella och informella
            kontrollen och begränsa tillgängligheten till brottsobjekt. Det
            senare är något svårt att tyda.
          </note>
          <note>
            Fru talman! För Liberalerna är det helt självklart att man måste
            jobba brett och förebyggande. De bästa brotten är de som aldrig
            begås, och de bästa brottskarriärerna – eller rättare sagt de
            minst dåliga – är de som avbryts tidigt och tydligt.
          </note>
          <note>
            Det här handlar om människors livschanser – att kunna känna att
            man inte är desperat inför framtiden och att man inte har något
            att förlora. Det handlar såklart om jobb i stället för utanförskap.
            En grund för det är att vi har en skola som är funktionell och
            levererar grundläggande resultat.
          </note>
          <note>
            Det handlar om den breda kampen mot droger. Om livet går ut på
            att jaga nästa fix är friheten kraftigt begränsad och risken för
            brottslighet total.
          </note>
          <note>
            Det handlar om ökad upptäcktsrisk. När man tittar ut över Sveriges
            domstolar just nu ser man att det finns ett antal rättegångar
            som ligger som på ett pärlband tack vare den knäckta Encrochatkoden.
            Det gör att vi ser fasansfulla interiörer och scenarier som spelas
            upp. Vi ser hur det har lett till att personer först anhålls och
            sedan häktas. Och nu kommer rättegångarna, som ska bli synnerligen
            intressanta att följa.
          </note>
          <note>
            Mest intressant att följa och dra lärdom av i den här kammaren
            är vikten av att man kan upptäckas. Det är såklart lite obehagligt
            eftersom det onekligen tangerar den personliga integriteten, men
            för Liberalernas del är det tydligt att det finns en stor möjlighet
            att säkra rättssäkerheten och integritetsskyddet men samtidigt
            kunna slå mot den grova organiserade brottsligheten. Det är människorna
            på toppen man ska kunna komma åt. Det är de som ser till att de
            har underhuggare, kanonmat och slavar som förstör livet för sig
            själva och andra.
          </note>
          <note>
            Det här är väldigt viktigt om vi vill jobba tillsammans mot brott
            – till och med viktigare än den gestaltning av våra bostadsområden
            som Petter Löberg lyfte fram. Det är verkligen inget konstigt,
            utan det är också jätte ­ bra. Men att slå till mot den grova
            brottsligheten är helt avgörande, för då får man undan människor
            som ofta har svag begåvning och svag själv ­ insikt.
          </note>
          <note>
            För Liberalernas del är det alltså inte så svårt att ställa sig
            bakom och stödja tillkännagivandena i betänkandet. Vi ser framför
            oss att detta dokument nu läggs till handlingarna, för det är
            vad som står i betänkandet. Det är så vi gör. Dock måste vi på
            område efter område jobba med resurser till rättsväsendet. Vi
            måste jobba med verktygen till rättsväsendet, och vi måste se
            till att ledarskapet från vårt håll är så pass starkt att vi får
            fram detta i alla rättsvårdande myndigheter. Det är helt avgörande
            att det fungerar.
          </note>
          <note>
            Vi kommer senare under dagen att prata bland annat om regelverket
            för olika tvångsmedel, det vill säga när man kan häktas. Vi kommer
            att prata om kriminalvårdens effektivitet. Det är ju helt givet
            att man ska vara bättre när man kommer ut än när man kom in.
          </note>
          <note>
            Avslutningsvis, fru talman – om jag får ta lite extra tid – är
            det viktigt att detta bedrivs kommunalt och lokalt. Där är det
            viktiga arbetet att samla ihop resurser i själva förebyggandet
            centralt.
          </note>
          <note>
            Jag lyfter gärna fram vad Liberalerna gör i Stockholms stad,
            där vi fak ­ tiskt befinner oss. Man rustar upp socialtjänsten
            och inför 48-timmars ­ garanti för unga som hamnar i kriminalitet.
            Man stoppar i praktiken något så konstigt som LVU i hemmet, som
            ju visat sig inte funka särskilt bra. Man driver på för att använda
            bevistalan i fler fall när det handlar om unga kriminella, det
            vill säga att använda lagen om unga lagöverträdare. Man går in
            för att verkligen använda det som ändå finns men som måste stärkas
            av oss här, nämligen mellantvång. Det är tidiga och tydliga insatser
            som är viktiga. Det är bättre att stämma i bäcken än i ån, fru
            talman, när det gäller unga kriminella.
          </note>
          <note>
            Man ser till att ha starka stödinsatser för att säkra skolgången.
            Vi vet att skolgången och avklarad skola är en av de starkaste
            skyddsfaktorerna när allting annat skakar. Man ser också till
            att göra alltmer av samhandling mellan skola, socialtjänst och
            polis. Sekretessen hyvlas ned till max för att möjliggöra starka
            och tidiga insatser.
          </note>
          <note>
            Det förebyggande arbetet är till mycket stor del kommunalt, under
            kommunalt ledarskap, och förtjänar allt stöd. Här finns det mängder
            av förslag som har diskuterats och beslutats men också förslag
            som kommer att fortsätta diskuteras i denna kammare.
          </note>
          <note>
            Jag yrkar för Liberalernas del bifall till utskottets förslag
            i detta betänkande. Vi konstaterar att det är allt, och det är
            bra. Risken är dock att det också blir lite av ingenting eftersom
            allt är viktigt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 8 Riksrevisionens rapport om effektiviteten vid Kriminalvårdens
            anstalter
          </note>
          <note>
            Justitieutskottets betänkande 2020/21:JuU20
          </note>
          <note>
            Riksrevisionens rapport om effektiviteten vid Kriminalvårdens
            anstalter (skr. 2020/21:62)
          </note>
          <note>
            föredrogs.
          </note>
          <note>
            Anf. 31 ELLEN JUNTTI (M):
          </note>
          <note>
            Fru talman! I dag ska vi debattera Riksrevisionens rapport om
            effektiviteten vid Kriminalvårdens anstalter. Jag står naturligtvis
            bakom alla Moderaternas reservationer men yrkar bifall bara till
            nummer 1.
          </note>
          <note>
            Sverige har stora problem med gängkriminalitet. Skjutningar och
            sprängningar har blivit vardagsbrott i Sverige. Totalt inträffade
            366 skjutningar förra året, vilket innebar en ökning – från redan
            höga nivåer – från 2019 med 10 procent. Även antalet avlidna till
            följd av skjutvapenvåld var högre än någonsin tidigare då 47 personer
            dödades, en ökning med 12 procent från året innan.
          </note>
          <note>
            Förra veckan kom nya siffror från Brottsförebyggande rådet som
            visar att 124 personer dog av dödligt våld 2020. Det är den högsta
            siffran sedan mätningarna började 2002, alltså på 20 år. Av dessa
            124 mord skedde 48 genom att offren sköts till döds.
          </note>
          <note>
            Utöver dessa 124 har Sverige stora problem med andra typer av
            brottslighet såsom rån, personrån med förnedringsinslag och sexualbrott.
            Sexualbrotten har ökat väldigt mycket. Under 2020 ökade antalet
            anmälda våldtäkter med hela 9 procent jämfört med 2019. Det är
            över 9 000 brottsoffer som mer eller mindre fått sina liv förstörda.
            Att utsättas för en våldtäkt är ett mycket svårt trauma som tar
            lång tid att lära sig att leva med, om det över huvud taget går.
          </note>
          <note>
            För att komma till rätta med brottsligheten har vi moderater
            föreslagit ett stort antal åtgärder. I takt med våra satsningar
            på polisen och våra före ­ slagna straffskärpningar kommer ännu
            fler att avtjäna straff i anstalt. Där ­ för krävs en effektiv
            kriminalvård som kan hantera det ökade antalet ut ­ dömda fängelsestraff.
          </note>
          <note>
            Det är uppenbart att det behövs fler platser i häkten och anstalter.
            Det är smockfullt, rent ut sagt, i både fängelser och häkten.
            Den platsbrist som just nu råder inom kriminalvården beror helt
            enkelt på att regeringen inte har gjort tillräckligt.
          </note>
          <note>
            Riksrevisionen har i sin rapport framfört att det finns skillnader
            mellan olika anstalter och att vissa helt enkelt är ineffektiva
            i hur resurserna an ­ vänds. Enligt Riksrevisionen finns utrymme
            för effektiviseringar vid flera anstalter. Dessutom måste uppföljningen
            bli bättre. Man måste alltså både bli effektivare och göra bättre
            uppföljningar för att se hur det fungerar och vad det kostar.
            Detta fungerar inte bra, enligt Riksrevisionen. Riksrevi ­ sionen
            menar också att det skulle innebära stora kostnadsbesparingar
            för staten om anstalterna var större och färre.
          </note>
          <note>
            Allt detta är oroväckande. En grundförutsättning för en effektiv
            kriminalvård är att resurserna används på rätt sätt. Det är skattebetalarnas
            pengar, och de får inte slösas på ineffektiva sätt att arbeta
            inom kriminalvården.
          </note>
          <note>
            Enligt Europarådet var svensk kriminalvård 2014 bland de dyraste
            i Europa. Av Kriminalvårdens årsredovisning för 2018 framgår dessutom
            att kostnaderna har ökat efter 2014.
          </note>
          <note>
            Statskontoret har med data från 2003 jämfört Sveriges och Kanadas
            kostnader per anstaltsplats. Statskontoret fann då att anstaltsplatserna
            i Sverige kostade 60 procent mer än i Kanada. Samma jämförelse
            för 2018 visade att Sveriges anstaltsplatser då kostade 100 procent
            mer än Kanadas. Kanada är ju inte på något sätt ett u-land eller
            ett fattigt land, men ändå kostar det alltså 100 procent mer i
            Sverige än i Kanada. Det är faktiskt helt orimligt.
          </note>
          <note>
            Riksrevisionen bedömer i sin rapport att flera av de 44 analyserade
            anstalterna kan använda sina resurser mer effektivt. Vissa har
            större möjligheter att förbättra sitt resursanvändande än andra.
            Det finns relativt stora skillnader, säger Riksrevisionen, och
            hela 20 anstalter kan använda sina resurser bättre. I genomsnitt
            kan anstalterna bli 20 procent bättre på att använda sina resurser.
          </note>
          <note>
            20 procent är mycket. Ni kan tänka er vad kriminalvården kostar
            per år. 20 procent av det är väldigt mycket pengar som skulle
            kunna användas effektivare – och det är skattebetalarnas pengar
            det handlar om. Jag tycker att detta är ett dåligt resultat.
          </note>
          <note>
            Enligt Riksrevisionen är det inget som tyder på att de effektivare
            anstalterna har lägre säkerhet eller att de intagnas välbefinnande
            påverkats till det sämre. Rapporten visar att genomsnittskostnaden
            per plats är högre för de anstalter som kan bli effektivare än
            för dem som använder resurserna effektivt.
          </note>
          <note>
            Vad innebär då det? Jo, med andra ord är anstalterna som är dyrare
            inte alls bättre än dem som har lägre kostnader och drivs billigare.
            Det är mycket viktigt att Kriminalvården använder sina resurser
            så effektivt som det bara går. Det visas med tydlighet i denna
            rapport.
          </note>
          <note>
            För att få kunskap om hur verksamheten ska kunna effektiviseras
            måste man göra fortlöpande och systematiska uppföljningar. Kriminalvården
            be ­ höver få i uppdrag att utveckla rutiner för systematisk datainsamling
            så att det blir möjligt att jämföra effektiviteten mellan olika
            anstalter. Detta inne ­ bär också att kunskap ska kunna utbytas
            mellan anstalter. Om en anstalt har kommit på något väldigt bra
            sätt att jobba ska de andra anstalterna kunna lära sig av det.
            Att kunna följa upp verksamheterna och sprida goda exempel är
            viktigt, både för de intagna på anstalterna och för brottsoffer
            och skattebetalare.
          </note>
          <note>
            Fru talman! Riksrevisionen lyfter även fram de effektivitetsvinster
            som kan skapas genom stordrift. Enligt deras beräkningar skulle
            staten kunna spara 580 miljoner kronor per år om Kriminalvårdens
            anstalter skulle ha 300 platser vardera.
          </note>
          <note>
            Vi moderater har länge drivit på för en genomlysning av Kriminal
            ­ vårdens kapacitet för att ta fram en långsiktig plan för framtida
            fängelse ­ etableringar. Riksrevisionens rapport belyser vikten
            av att en sådan ge ­ nomlysning måste ske snabbt.
          </note>
          <note>
            Kriminalvården kommer långsiktigt att behöva tillföras betydande
            re ­ surser för att säkerställa en säker och effektiv verkställighet
            av utdömda påföljder med fler fängelse- och häktesplatser och
            även bättre innehåll inom straffen. Samtidigt måste verksamheten
            hela tiden utvecklas och effektiviseras för att klara av den ökande
            kriminaliteten och för att skatte ­ betalarnas pengar ska användas
            på ett så bra och effektivt sätt som möjligt.
          </note>
          <note>
            Det finns också andra saker som kan göras här och nu som snabbt
            skulle kunna öka effektiviteten inom Kriminalvården, och det är
            att påtagligt öka antalet överföringar av intagna med utländskt
            medborgarskap till deras egna länder. Cirka 30 procent av de intagna
            på svenska anstalter är utländska medborgare.
          </note>
          <note>
            Fru talman! Tyvärr blir det inget tillkännagivande i detta ärende.
            Re ­ geringen anser att Riksrevisionens rapport kommer att utgöra
            ett underlag för Kriminalvårdens fortsatta arbete, men regeringen
            delar inte Riksrevi ­ sionens bedömning av vilka kostnadsbesparingar
            som en fullskalig stor ­ drift av Kriminalvårdens anstalter skulle
            kunna ge. Är det någon som är förvånad över det? Det är i alla
            fall inte jag. När har den sittande regeringen tagit ansvar för
            något som den misslyckats med? Aldrig, vad jag kommer ihåg.
          </note>
          <note>
            Anf. 32 KATJA NYBERG (SD):
          </note>
          <note>
            Fru talman! Vi debatterar i dag justitieutskottets betänkande
            gällande Riksrevisionens rapport om effektiviteten vid Kriminalvårdens
            anstalter.
          </note>
          <note>
            Vi har i Sverige i dag stora problem med gängkriminalitet, skjutningar
            och dödligt våld. Otryggheten breder ut sig. Den påverkar vår
            vardag på ett sätt som för bara några decennier sedan vore helt
            otänkbart.
          </note>
          <note>
            Sverige, det trygga landet med den välutvecklade välfärden som
            sågs som ett föredöme är ett minne blott. I dag ses Sverige i
            stället som ett exempel på hur illa det kan gå när verkligheten
            blockeras bort av politisk korrekthet. Enligt Brås senaste statistik
            har vi i dag det högsta antalet personer som dör på grund av dödligt
            våld.
          </note>
          <note>
            Fru talman! I takt med att den grova brottsligheten har ökat
            och en hel del straffskärpningar har genomförts har vi i dag en
            överbeläggning på våra anstalter på över 100 procent, vilket är
            helt oacceptabelt. Vi saknar platser för dem som ska sitta av
            sina straff.
          </note>
          <note>
            Kriminalvården varnar själv för att genomföra nödvändiga straffskärpningar
            på grund av att de inte har tillräckligt med resurser för att
            kunna tillgodose att det finns tillräckligt med anstaltsplatser.
            Överbeläggningen skapar inte bara orimliga arbetsförhållanden
            för dem som arbetar inom kriminalvården utan försämrar även de
            förutsättningar som vi förväntas ge dem som sitter på våra anstalter
            för att de ska kunna återanpassas till bättre medborgare.
          </note>
          <note>
            Problemet är tveeggat: Rehabiliteringen försämras för de intagna,
            och brottsoffer får inte upprättelse eftersom de som ska vara
            intagna inte avtjänar sina straff i tillräcklig utsträckning.
            För att rättskipning ska fungera krävs en effektiv kriminalvård
            som kan hantera det ökade antalet intagna.
          </note>
          <note>
            Fru talman! I dag lägger regeringen över ansvaret på Kriminalvården
            gällande lokalförsörjning med motiveringen att Kriminalvården
            är bäst lämpad att göra bedömningar gällande storlek och antal
            anstalter.
          </note>
          <note>
            Det stämmer att Kriminalvården är de som har bäst kunskap gällande
            detta. Men i och med att Kriminalvården i dag hyr sina lokaler
            av det statliga bolaget Specialfastigheter har myndigheten inte
            så stort spelrum att göra de förändringar och utökningar av anstaltsplatser
            som regeringen vill ge sken av.
          </note>
          <note>
            Dessutom löper Kriminalvårdens hyreskontrakt över lång tid, och
            förhandlingar mellan parterna påverkar myndighetens möjlighet
            att vara flexibel och anpassa sin verksamhet efter uppkomna behov.
          </note>
          <note>
            Kriminalvården har ett flertal gånger poängterat att det nuvarande
            upplägget, där myndigheten hyr av Specialfastigheter, påverkar
            myndighetens handlingsutrymme. I ett flertal andra länder äger
            och förfogar motsvarande myndigheter över sina egna lokaler. En
            liknande lösning bör därför utredas i Sverige.
          </note>
          <note>
            En annan aspekt som också bör utredas är stordriftsfördelar.
            Riksrevi ­ sionen lyfter fram de effektivitetsvinster som kan
            skapas genom stordrift. Enligt deras beräkningar skulle staten
            kunna spara 580 miljoner kronor per år.
          </note>
          <note>
            Regeringen har i skrivelsen nämnt att det finns ett långsiktigt
            mål om att övergå till större anstalter, vilket är bra. Riksrevisionen
            noterar dock att stordriftsfördelarna i vissa fall ses som underordnade
            närhetsprincipen, vilket står i strid med ambitionen om stordrift.
            Även detta bör därför utredas.
          </note>
          <note>
            Fru talman! Det handlar inte en dast om att Kriminalvården behöver
            effektiviseras för att få fler anstaltsplatser. Enligt Brottsförebyggande
            rådet tar Sverige årligen in cirka 3 000 utländska medborgare
            på våra anstalter. Det är över en tredjedel av alla som skrivs
            in varje år. Sverige behöver därför bli bättre på att se till
            att andra länder tar ansvar för sina egna medborgare och verkställer
            de straff som dömts ut här i Sverige.
          </note>
          <note>
            Det finns ett utarbetat system inom Europa gällande erkännande
            och verkställighet av fängelsedomar. Utländska medborgare som
            tillhör ett annat EU-land och som begått brott i Sverige ska enligt
            dessa regler avtjäna straffen i sina egna hemländer. Detta sker
            dock i verkligheten alltför sällan.
          </note>
          <note>
            Vi måste ta denna fråga på allvar och se till att EU-länder liksom
            länder utanför EU tar emot sina medborgare och ser till att de
            får avtjäna sina straff i sina egna hemländer. Om det av olika
            skäl inte finns möjlighet att verkställa ett straff i ett visst
            land, exempelvis av skäl som har med mänskliga rättigheter att
            göra eller på grund av att anstalterna håller dålig standard,
            är det givetvis bättre att man upphandlar avtal enskilt med det
            berör ­ da landet eller med ett närliggande land så att personen
            i fråga inte behöver avtjäna sitt straff i Sverige.
          </note>
          <note>
            Fru talman! Sverige har i dag EU:s högsta kostnader per dag och
            intagen i svenska fängelser. Det är inte försvarbart att utlänningar
            som kom ­ mer till Sverige och begår brott får sitta på svenska
            anstalter till skyhöga priser. Alla de pengar som läggs på dessa
            kriminella utlänningar kunde ha gjort oerhört stor nytta för våra
            pensionärer, sjuka och andra som behöver stöd och hjälp allra
            mest. De rehabiliteringserbjudanden som finns på svenska anstalter
            ska erbjudas dem som ska återvända ut i det svenska samhället
            och inte till dem som ska utvisas. Dessa personer ska främst sitta
            av sina straff i sina respektive hemländer.
          </note>
          <note>
            Jag yrkar bifall till reservation 4.
          </note>
          <note>
            Anf. 33 HELENA VILHELMSSON (C):
          </note>
          <note>
            Fru talman! Centerpartiet välkomnar Riksrevisionens rapport om
            effektiviteten i Kriminalvårdens anstalter. Vi tycker att rapporten
            fyller ett syfte och att det som framkommer av granskningen bör
            följas upp.
          </note>
          <note>
            Vi noterar dock att den nu gjorda granskningen inte omfattar
            häkten, frivården eller Kriminalvårdens transportverksamhet. Centerpartiet
            menar att det är mycket viktigt att se över effektiviteten även
            i dessa delar av Kriminalvårdens verksamhet.
          </note>
          <note>
            Fru talman! Kriminalvården har en otroligt viktig uppgift i att
            förhindra återfall i brott. Verksamheten ställer höga krav på
            säkerhet men också på humanitet och på att den rehabilitering
            som tillhandhålls inom verksamheten ger bästa tänkbara resultat.
          </note>
          <note>
            Kriminalvården utmärker sig genom att utgöra en grundsten i det
            statliga åtagandet, eftersom myndigheten verkställer de mest inskränkande
            tvångsmedel som staten kan ta till mot en enskild person, nämligen
            frihetsberövande. Uppgiften och ansvaret att bedriva bra och effektiv
            kriminalvård är därmed en av statens absolut viktigaste uppgifter.
          </note>
          <note>
            Fru talman! Kriminalvården befinner sig i dag i ett läge där
            beläggningssituationen på såväl anstalter som häkten är ansträngd,
            och situatio ­ n en ser ut att hålla i sig framöver. Centerpartiet
            har redan tidigare uppmärksammat att situationen med utdragna
            förhandlingar mellan Kriminalvården och det statliga bolaget Specialfastigheter,
            som vi har hört tidigare talare nämna, i flera fall fått nybyggnationen
            av ytterligare anstaltsplatser att gå i stå. Den har helt enkelt
            stannat upp.
          </note>
          <note>
            Riksrevisionens rapport bekräftar detta problem. Att utbyggnad
            och upprustning står stilla eftersom en statlig aktör inte kan
            komma överens med en annan statlig aktör är givetvis helt oacceptabelt
            och ytterst en fråga om bristande ledarskap.
          </note>
          <note>
            Fru talman! Trots att granskningen visar att effektiviteten inom
            Kriminalvården brister väljer regeringen att inte kommentera detta
            på annat sätt än att säga att man inte delar Riksrevisionens bedömning
            i fråga om möjliga kostnadsbesparingar. För Centerpartiet är det
            kanske inte primärt storleken på kostnadsbesparingarna som är
            det viktigaste i denna rapport. Som vi ser det är det ett problem
            om inte goda exempel sprids och effektiva tillvägagångssätt tas
            till vara inom myndigheten. Detta gäller inte bara resurseffektiviteten
            utan även i fråga om erfarenhetsutbyte av insatser som minskar
            risken att intagna återfaller i brottslighet.
          </note>
          <note>
            Det Riksrevisionens rapport visar är att kunskapsutbyte, spridande
            av goda exempel och tillämpande av best practice brister inom
            Kriminalvården. Denna brist är enligt Centerpartiet särskilt allvarlig.
          </note>
          <note>
            Fru talman! Av detta skäl tycker Centerpartiet att Kriminalvården
            dels borde få i uppdrag att utveckla rutinerna för en systematisk
            datainsamling som gör det möjligt att på ett smart sätt följa
            upp effektiviteten på de olika enheterna, dels ska utveckla arbetet
            med erfarenhetsutbyte av insatser som minskar risken att intagna
            återfaller i brottslighet. Syftet med dessa båda åtgärder är att
            öka spridningen av goda exempel och tillämpa de mest kostnadseffektiva
            metoderna och tillvägagångssätten i hela verksamheten.
          </note>
          <note>
            Jag yrkar bifall till reservation 1.
          </note>
          <note>
            Anf. 34 INGEMAR KIHLSTRÖM (KD):
          </note>
          <note>
            Fru talman! Riksrevisionen har lämnat en rapport om effektiviteten
            vid Kriminalvårdens anstalter. I rapporten konstaterar Riksrevisionen
            att det finns effektivitetsbrister i svensk kriminalvård.
          </note>
          <note>
            Kristdemokraterna välkomnar riksrevisionsgranskningen och menar
            att Kriminalvården, som all annan skattefinansierad verksamhet,
            bör vara så kostnadseffektiv som möjligt. Sveriges kriminalvård
            är en av de dyraste i Europa. Kostnaderna har ökat på senare år.
            Det har också beläggningen, som har legat kring 100 procent. För
            att Kriminalvårdens arbete ska fungera tillfredsställande behöver
            beläggningen vara lägre. Det finns goda skäl att anta att fängelsepopulationen
            kommer att öka kommande decennier eftersom den grova brottsligheten
            gör det. Kristdemokraterna har dessutom en ambition att höja straffen
            avsevärt, och för detta krävs fler fängelseplatser. Granskningen
            är därför viktig.
          </note>
          <note>
            Kriminalvården har i dag delvis ändrade förutsättningar som hänger
            samman med förändringar i klientsammansättningen. Därför fanns
            det skäl att göra en samlad analys av kostnadsutvecklingen inom
            Kriminalvårdens olika verksamheter. Den dåvarande alliansregeringen
            tillsatte därför 2014 utredningen En flexibel och effektiv kriminalvård
            med uppdraget att analysera kostnadseffektiviteten i Kriminalvården
            samt föreslå hur det återfallsförebyggande arbetet kan utvecklas
            och förstärkas, bland annat genom nya former för samverkan med
            andra myndigheter och aktörer.
          </note>
          <note>
            Utredaren fick i uppdrag att redovisa hur Kriminalvårdens kostnader
            för anstalt, häkte, frivård respektive transporttjänst hade utvecklats
            sedan 2004. Vidare skulle utredaren analysera om fördelningen
            av kostnaderna var ändamålsenliga och avspeglade regeringens prioriteringar.
            En interna ­ tionell jämförelse skulle göras, och framgångsrika
            internationella exempel på återfallsförebyggande åtgärder skulle
            studeras. Uppdraget skulle redovisas före 2015 års utgång.
          </note>
          <note>
            Den rödgröna regeringen lade tyvärr ned utredningen. Riksdagen
            tillkännagav dock för regeringen att utredningen skulle återupptas
            i enlighet med betänkande 2017/18:JuUl6 Kriminalvårdsfrågor .
            Det har nu snart gått tre år. Att regeringen fortsätter att trotsa
            riksdagens beslut är oacceptabelt. Regeringen måste tillsätta
            en utredning i enlighet med det som riksdagen beslutat i syfte
            att få den effektivitet och resursanvändning inom Kriminalvården
            som kan fås om de goda exemplen får bli normgivande och till exempel
            stordriftsfördelar utreds. I mitt tidigare arbete inom industrin
            var det självklart att kontinuerligt utvärdera och sprida goda
            exempel för att få ökad effektivitet. Det borde också regeringen
            inse och göra.
          </note>
          <note>
            Fru talman! Regeringen meddelar att den inte delar Riksrevisionens
            bedömning att en kostnadsbesparing går att göra. Vi noterar att
            denna bedömning görs utan att regeringen genomfört åtgärder för
            att genomlysa Kriminalvårdens kostnader, kostnadsutveckling eller
            besparingsmöjligheter. Det finns således goda skäl att åter kräva
            att utredningen ska åter ­ upptas med tillägget att den ska ta
            Riksrevisionens slutsatser i beaktande och undersöka och föreslå
            effektiviserande åtgärder i linje med den best practice som Riksrevisionen
            hittat, såsom förbättringspotentialen i större och färre anstalter.
          </note>
          <note>
            Kristdemokraterna har ett antal reservationer. En gäller bland
            annat effektiviteten inom Kriminalvården. Rapporten visar att
            kunskapsutbyte, spridande av goda exempel och tillämpande av best
            practice brister inom Kriminalvården. Myndigheten bör därför få
            i uppdrag att dels utveckla ru ­ tinerna för en systematisk datainsamling,
            dels utveckla arbetet med ett er ­ farenhetsutbyte av insatser
            som minskar risken att intagna återfaller i brottslighet.
          </note>
          <note>
            Vi har även en reservation om Kriminalvårdens kapacitet. Det
            är viktigt att säkerställa att kapaciteten finns och att det finns
            en konkret och långsiktig plan för expansion och framtida fängelseetableringar.
          </note>
          <note>
            Fru talman! Reservation 6 handlar om utredningen En effektiv
            och flexibel kriminalvård. Den ska analysera kostnadseffektiviteten
            i Kriminalvården samt föreslå hur det återfallsförebyggande arbetet
            kan utvecklas och förstärkas. Som jag tidigare har sagt anser
            vi att utredningen bör återupptas, och det gör att jag nu yrkar
            bifall till reservation 6.
          </note>
          <note>
            Jag stöder naturligtvis Kristdemokraternas yrkanden och reservationer,
            men det är alltså till reservation 6 jag yrkar bifall.
          </note>
          <note>
            Anf. 35 JOHAN PEHRSON (L):
          </note>
          <note>
            Fru talman! När vi nu talar om kriminalvården vill jag börja
            mitt anförande med att tacka alla de människor som jobbar inom
            den och som ser till att personer som kommer dit förhoppningsvis
            är bättre när de kommer ut än när de kom in. Alla dessa människor
            gör ett fantastiskt viktigt arbete, och det är kopplat till det
            vi har debatterat tidigare i dag. Om vi går samman mot brott kan
            vi också se till att risken för återfall minskar.
          </note>
          <note>
            Med detta sagt kan man konstatera att det dock är kris inom kriminalvården.
            Åren fram till 2018, innan vi fick den senaste regeringen på plats
            inom ramen för januariöverenskommelsen, bestod ledarskapet av
            att man stoppade huvudet i sanden och sköt upp det mesta. Det
            var ju inte så att det inte skedde någon utbyggnad av polisen
            eller att det blev skärpta straff. Vi såg också att den internationella
            brottsligheten fick ett allt starkare grepp även i Sverige.
          </note>
          <note>
            Om man av effektivitetsskäl stänger gamla anstalter som ibland
            har funnits i flera hundra år måste man också bygga nytt. Detta
            har skjutits upp på grund av ovilja att ta dessa investeringar
            och oförmåga att hantera de två statliga entiteterna Kriminalvården
            och Specialfastigheter. Men vi kan nu konstatera att sedan 2017
            har man, inte minst genom att Liberalerna drivit på, satt igång
            att bygga fler anstalter än man gjort på 50–60 år. Det byggs enormt
            många nya anstalter. De tar dock 5–7 år att bygga, och sedan ska
            de ha personal och så vidare. Det är en enorm apparat att öppna
            ny kriminalvård.
          </note>
          <note>
            I väntan på att det ska bli klart är k riminalvården väldigt
            pressad. Man använder vilrum, kloster, kursgårdar och sommarstugor
            till fängelseplatser. På några av de gamla anstalterna har man
            slängt ut den nya verksamhet som etablerats och dragit gång kriminalvård
            igen.
          </note>
          <note>
            Detta är helt nödvändigt, för effekterna av den bristande hanteringen
            från regeringens sida de senaste sju åren är sämre behandling,
            sämre förut ­ sättningar för utbildning och sämre möjligheter
            till arbete. Som också nämndes i förra debatten pratar vi om människor
            som kanske aldrig har arbetat och som måste lära sig hur man får
            mat på bordet på ett hederligt sätt.
          </note>
          <note>
            Det här innebär att en del intagna hamnar på fel plats, det vill
            säga att personer trycks ut i den lägsta säkerhetsklassen på våra
            kriminalvårds ­ anstalter, vilket gör att risken för brott eller
            rymningar är ganska stor.
          </note>
          <note>
            Än värre är att det har uppstått köer. Trots alla dessa vilrum
            och kloster och dubbelbeläggning på våra anstalter är det kö,
            soningskö, in i kriminalvården. Vad händer då, fru talman? Jo,
            hör och häpna, ibland begår människorna i kön nya brott. De kan
            begå ganska allvarliga brott, och med nuvarande straffrätt i Sverige
            är det i stort sett straffritt. Vi pratar om människor med mycket
            svag självkänsla, låg empatisk förmåga och inte sällan drogmissbruk,
            så det är också synd om de människor som är på väg in på anstalt
            för att få hjälp med sitt liv – resten av sitt liv, förhoppningsvis.
            De begår nya brott, och det blir nya brottsoffer som drabbas.
            Det är så att säga stopp i systemet. Det är inte bra.
          </note>
          <note>
            Liberalerna kommer att fortsätta driva på för att man ska fortsätta
            byg ­ ga nya anstalter. En hel del av det som nu tas till som
            nödåtgärder är ju sådant som leder till att även nästa rapport
            från Riksrevisionen kommer att visa på effektivitetsbrist. När
            vi bygger om kursgårdar till fängelser är det ju inte helt självklart
            att det blir större effektivitet vad gäller vare sig kostnad eller
            innehåll med tanke på att rehabiliteringen är viktig.
          </note>
          <note>
            Reservationerna i betänkandet bygger mycket på just effektiviteten.
            Liberalerna står bakom reservation nummer 1, som egentligen inkluderar
            en hel del andra reservationer. Det handlar om att häkten, frivård
            och transporter inte är med i utredningen från Riksrevisionen
            men också om frågan om stordriftsfördelar.
          </note>
          <note>
            Den senare är också en fråga om effektivitet och hur man mäter
            och om man mäter effektivitet nu. Om vi hade tre fängelser – Nord,
            Mitt och Syd – och 1 500 eller 2 000 i varje enhet skulle det
            såklart bli billigare. Men skulle det bli bättre vad gäller förutsättningarna
            att samverka med program för att ta sig utanför murarna, villkorlig
            frigivning ihop med frivården och så? Det är inte säkert.
          </note>
          <note>
            Jag yrkar dock bifall endast till reservation 1. Det finns mycket
            mer att göra, och vi i Liberalerna ska göra vad vi kan för att
            se till att utbyggnaden av kvalitativa platser med stort innehåll
            fortsätter också framöver. Vi är dock imponerade av det arbete
            som görs av alla medarbetare i kriminalvården i dag under ganska
            tuffa förhållanden.
          </note>
          <note>
            Anf. 36 CARINA ÖDEBRINK (S):
          </note>
          <note>
            Fru talman! Jag börjar med att yrka bifall till förslaget och
            avslag på motionerna.
          </note>
          <note>
            I mitt uppdrag har jag haft förmånen att besöka häkten och anstalter
            runt om i Sverige. Det är starkt berörande att komma till en så
            sluten och främmande miljö och få ta del av människors livsöden
            och det arbete som utförs av personalen i verksamheten med målet
            att klienten ska komma bättre ut efter avtjänat straff.
          </note>
          <note>
            Tyvärr har fysiska besök inte varit möjliga det senaste året,
            av förklarliga skäl. Smittspridningen har kunnat hållas nere tack
            vare besöksförbud och permissioner i begränsad omfattning. Sverige
            har klarat sig bra relativt andra länder när det gäller att begränsa
            smittspridningen på anstalter.
          </note>
          <note>
            Det finns 45 fängelser i landet, indelade i tre säkerhetsklasser.
            De senaste åren har beläggningen på häkten och anstalter ökat
            kraftigt. I höstas var platsbristen så stor att myndigheten tillsatte
            en krisledningsstab för att med korta beslutsled öka arbetet med
            att få fram fler platser inom befintlig struktur.
          </note>
          <note>
            För andra året i rad redovisar Kriminalvården en rapport om platskapaciteten
            2021–2030. Planen för platstillskott revideras upp kraftigt jämfört
            med förra året, då beläggningen har fortsatt öka. Det innebär
            en uppräkning från 2 000 till 3 400 fasta platser, fördelade på
            900 i häkte och 2 500 på anstalt.
          </note>
          <note>
            Planering pågår för ny- och ombyggnation av anstalter. Trots
            detta räknar myndigheten med att det kommer att finnas fortsatt
            behov av tillfälliga platser och dubbelbeläggningar. Med utökad
            platskapacitet följer också ett växande kompetens- och utbildningsbehov.
          </note>
          <note>
            Riksrevisionen har granskat resurseffektiviteten på Kriminalvårdens
            anstalter under perioden 2015–2018 samt analyserat om verksamheten
            arbetar på ett ändamålsenligt sätt när det gäller att etablera
            och sprida goda arbetssätt i organisationen.
          </note>
          <note>
            Riksrevisionen rekommenderar Kriminalvården att intensifiera
            arbetet med att göra anstalterna större och färre samt att utveckla
            rutiner för att möjliggöra systematisk uppföljning av effektiviteten
            i anstaltsverksamhe ­ ten.
          </note>
          <note>
            Utskottet delar regeringens bedömning att Riksrevisionens rapport
            kommer att bidra till Kriminalvårdens fortsatta arbete med att
            effektivisera, utveckla och förbättra verksamheten.
          </note>
          <note>
            De beräkningar som gjorts när det gäller möjliga kostnadsbesparingar
            med färre och större anstalter ska dock tolkas med försiktighet.
            De utgör en värdefull vägledning och är något som Kriminalvården
            redan har med i sin plan när det gäller framtida behov av platser
            och anstalter. Men att följa förslaget fullt ut är orealistiskt,
            fru talman, eftersom det förutsätter att organisationen görs om
            från grunden och att två tredjedelar av anstalterna läggs ned
            och ett antal nya byggs. Till detta ska också läggas att platsbristen
            har ökat efter den tid som Riksrevisionen granskat.
          </note>
          <note>
            Fru talman! Effektivitet mäts i pengar men också i kvalitet.
            Kriminalvården bedriver en verksamhet med människor och för människor.
            Det handlar varje dag om att så långt som möjligt säkerställa
            att varje gemensam skattekrona används så effektivt som möjligt
            samt att utveckla och förbättra verksamheten för dem den är till
            för. Det gäller att ta till vara medarbetarnas kompetens och erfarenheter
            och sprida goda arbetssätt. Detta utvecklingsuppdrag är ett ansvar
            för alla, och ledningens särskilda ansvar är att ha tillit till
            den personal som jobbar närmast klienterna.
          </note>
          <note>
            Kriminalvården behöver förbättra systemstödet och ta vara på
            digitaliseringens möjligheter för en mer effektiv verksamhetsutveckling.
            Kanske kan den period vi nu lever i, med hälsokris och pandemi,
            påskynda den utvecklingen också i Kriminalvårdens verksamhet.
          </note>
          <note>
            På det senaste insynsrådet fick vi ta del av Kriminalvårdens
            arbete med att ta ett samlat grepp om viktiga framtidsfrågor.
            Det handlar om att förbättra och stärka kapaciteten för uppdraget
            och utveckla kvaliteten i verksamheten, om ytterligare kompetensförsörjning
            och ett aktivt ledar- och medarbetarskap samt om behovet av ökad
            samordning och effektivitet, som några bärande delar.
          </note>
          <note>
            Till detta, fru talman, ska också läggas det arbete som görs
            när det gäller att fördjupa och utveckla samverkan mellan Kriminalvården
            och andra myndigheter, exempelvis polisen och Åklagarmyndigheten,
            där ett mer formaliserat samarbete syftar till att rättsväsendets
            olika delar tydligare länkar i varandra och där delarna tillsammans
            bidrar till ökad effektivitet i hela rättskedjan.
          </note>
          <note>
            Fru talman! Jag utgår från att Riksrevisionens rapport och iakttagelser
            kommer att vara ett stöd i Kriminalvårdens fortsatta arbete med
            detta.
          </note>
          <note>
            Anf. 37 ELLEN JUNTTI (M) replik:
          </note>
          <note>
            Fru talman! Först vill jag haka på det som Johan Pehrson från
            Liberalerna sa. Jag sitter också i Kriminalvårdens insynsråd,
            precis som Ödebrink. Kriminalvården jobbar väldigt hårt med att
            försöka få fram så många platser som det bara går, och de jobbar
            också väldigt mycket med detta med covid och har klarat det ganska
            bra. De gör alltså vad de kan.
          </note>
          <note>
            Men det går inte att komma ifrån att fängelseplatserna är oerhört
            dyra i Sverige. Som jag sa i mitt anförande har Statskontoret
            med data från 2003 jämfört Sveriges och Kanadas kostnader per
            fängelseplats. Man fann då att platserna var 60 procent dyrare
            i Sverige än i Kanada. Samma jämförelse gjordes 2018 och visade
            att Sveriges anstaltsplatser kostade 100 procent mer än Kanadas.
            Skillnaderna har alltså ökat ytterligare, från 60 till 100 procent.
          </note>
          <note>
            Då kan man fråga sig: Är det rimligt att fängelseplatserna i
            Sverige kostar 100 procent mer än de kostar i Kanada? Det tycker
            inte vi moderater.
          </note>
          <note>
            Enligt Riksrevisionens rapport kan anstalterna i genomsnitt bli
            20 procent bättre på att använda sina resurser. Det är regeringen
            som har huvudansvaret för att resurserna används väl. Jag skulle
            därför vilja fråga Carina Ödebrink hur regeringen tänker göra
            för att anstaltsplatserna inte ska vara så dyra och så mycket
            dyrare än i till exempel Kanada. Hur ska man göra för att pengarna
            helt enkelt ska användas bättre?
          </note>
          <note>
            Anf. 38 CARINA ÖDEBRINK (S) replik:
          </note>
          <note>
            Fru talman! Jag lyssnade noga på Ellen Junttis inlägg, och för
            en liten stund fick jag känslan av att den som stod i talarstolen
            var den gamle so ­ cialdemokraten Gustav Möller, som talade om
            att varje förslösad skatte ­ krona är en stöld från folket. Men
            det var ju inte Gustav Möller utan leda ­ moten Juntti.
          </note>
          <note>
            I detta sammanhang delar jag dock ledamoten Junttis uppfattning:
            Vi ska använda pengarna så effektivt som möjligt. Men innan man
            rakt av gör den jämförelse som finns i rapporten mellan kostnaden
            i Kanada respek ­ tive Sverige behöver man nog gräva lite djupare
            i detta för att se att det verkligen är rätt saker som jämförs.
            Min uppfattning, utifrån den informa ­ tion jag får från insynsrådet,
            där Ellen Juntti också är med, är att man konti ­ nuerligt jobbar
            med dessa frågor för att bedriva verksamheten så kostnads ­ effektivt
            och med så god kvalitet som möjligt.
          </note>
          <note>
            Man har tagit fram planen för kapacitet och behov av platser
            för de närmaste åren. Den kommer att revideras årligen. Vi fick
            också på det senaste mötet en dragning som handlar om att man
            måste ta ett mer samlat grepp kring viktiga interna framtidsfrågor,
            men naturligtvis också kring frågan om relationen med andra myndigheter,
            för att bedriva en så bra verksamhet som möjligt. I dessa delar
            finns det inga åsiktsskillnader mellan mig och Ellen Juntti.
          </note>
          <note>
            Men det jag skulle vilja fråga är: Om man nu ska kunna spara
            20 procent eller 300 miljoner, som det talas om i rapporten, förutsätter
            det att man har ett blankt papper – är det detta Ellen Juntti
            tycker att vi ska göra?
          </note>
          <note>
            Anf. 39 ELLEN JUNTTI (M) replik:
          </note>
          <note>
            Fru talman! Jag kan börja med att säga att Carina Ödebrink jämförde
            mig med en socialdemokrat – hjälp! Nej, jag bara skojar.
          </note>
          <note>
            När det gäller vad man ska göra är det faktiskt regeringen som
            har huvudansvaret, så det är Carina Ödebrink som ska ha svaret
            på hur man ska effektivisera detta.
          </note>
          <note>
            Jag tog också i mitt anförande upp att det man kan göra här och
            nu är att påtagligt öka överföringarna av intagna med utländskt
            medborgarskap till deras egna länder; detta tog även Katja Nyberg
            från Sverigedemokraterna upp. Det är alltså 30 procent av alla
            intagna i svenska fängelser som är utländska medborgare. För några
            år sedan kostade varje fängelseplats, enligt siffror som fanns
            då, 1,2 miljoner per år. Förmodligen har det blivit dyrare nu
            när det har gått några år. Det är alltså väldigt mycket pengar.
          </note>
          <note>
            Vi vill att man ska överföra dessa intagna till deras egna hemländer.
            Det gagnar dem också – de har lättare att återanpassa sig när
            de är i sina hemländer, där de kan språket och kanske har nära
            till familj och så vidare. Vi vill gärna att man lägger väldigt
            mycket kraft på att öka detta.
          </note>
          <note>
            Hur tänker regeringen göra när det gäller detta? Tänker ni öka
            överföringarna påtagligt? Ser ni att det är ett problem att 30
            procent av alla som sitter i fängelse är utländska medborgare?
          </note>
          <note>
            Anf. 40 CARINA ÖDEBRINK (S) replik:
          </note>
          <note>
            Fru talman! Nej, Ellen Juntti kan vara lugn. Jag kommer nog aldrig
            någonsin att förknippa Ellen Juntti med en socialdemokrat. Vi
            har olika uppfattningar. Ibland kanske det låter som att vi har
            mer olikartade uppfattningar än vi egentligen har, och det tycker
            jag kan vara viktigt att understryka. I många av de viktiga frågorna
            på vårt område råder det oftast större samsyn än det kanske låter
            som i den allmänna debatten. Det kan jag tycka är lite olyckligt.
          </note>
          <note>
            Frågan om överföring av verkställighet av straff är prioriterad
            för regeringen. Den kommer regeringen naturligtvis att fortsätta
            arbeta hårt med, för det är en pusselbit i att se till att vi
            kan ha en kapacitet som motsvarar det behov vi har över tid.
          </note>
          <note>
            Regeringen har varit tydlig. Det har tillförts resurser till
            Kriminalvården, men i regleringsbrev har regeringen också varit
            tydlig med att den vill få en redovisning av hur kapaciteten och
            behoven ser ut och hur resurserna används. Därför har planen för
            platskapaciteten, som Ellen Juntti mycket väl känner till, tagits
            fram. I regleringsbrevet till Kriminalvården för 2020 är detta
            också en prioriterad fråga för regeringen.
          </note>
          <note>
            Arbetet med att lösa de utmaningar som Kriminalvården faktiskt
            har i dag pågår och fortsätter alltså.
          </note>
          <note>
            Anf. 41 LINDA WESTERLUND SNECKER (V):
          </note>
          <note>
            Fru talman! Situationen på Sveriges anstalter har under väldigt
            lång tid varit ansträngd. Läget är akut. Det börjar bli farligt
            för de anställda och för klienterna.
          </note>
          <note>
            Det Riksrevisionen har påpekat i sin rapport är bra och nödvändigt.
            Det handlar om eventuella stordriftsfördelar och om spridning
            av goda arbetssätt. Det finns alltid förbättringspotential inom
            myndigheter. Men vad som också behövs är ett politiskt långsiktigt
            perspektiv.
          </note>
          <note>
            Regeringen har i sin iver att verka handlingskraftig höjt straffen
            åt både det ena och det andra hållet. Vet fru talmannen vad som
            händer när straffen förlängs? Jo, tiden som en klient sitter på
            anstalt blir just lång. Det blir färre tomma platser. Personer
            som är dömda för brott kan inte inställa sig utan får gå fria
            på våra gator.
          </note>
          <note>
            Vänsterpartiet har under lång tid påpekat att anstalterna behöver
            rustas upp och att den enda lösningen inte är inlåsningsstraffet.
            Det behöver finnas flera olika slags alternativa straff som domstolar
            kan utdöma. Det är farligt för både personal och klienter när
            överbeläggningen är så stor som den är. Det finns andra mer långsiktiga
            lösningar när det gäller överbeläggning, till exempel att bygga
            modulbyggnader, som man gjort på Anstalten Skenäs, som ligger
            hemma i Norrköping.
          </note>
          <note>
            Frivården måste byggas ut, och det måste bli fler former av straff
            i frihet. Elektronisk övervakning med fotboja och olika former
            av digital övervakning fungerar utmärkt som straff samtidigt som
            det frigör platser så att allvarligt kriminella snabbt kan få
            en plats på anstalt. Det går också att påbörja den villkorliga
            frigivningen i förtid för att frigöra platser på anstalter så
            att nyligen dömda personer kan komma in på anstalter och personer
            som nästan har avtjänat sitt straff kan släppas ut.
          </note>
          <note>
            Men det finns två stora reformer som kommer att göra situationen
            på anstalterna ännu mer ohanterlig och samhället mer otryggt.
            Det är att ta bort ungdomsreduktionen, den så kallade straffrabatten
            för unga, och att börja talla på när den villkorliga frigivningen
            ska kunna infalla.
          </note>
          <note>
            Om den villkorliga frigivningen tas bort kommer tre saker att
            hända: Överbeläggningen på anstalterna blir ännu större. Personer
            kommer att lämnas med en plastpåse utanför anstaltsstängslet utan
            möjlighet till hjälp och stöd från Kriminalvården. Och kriminaliteten
            kommer att öka.
          </note>
          <note>
            Om ungdomsreduktionen tas bort kommer tre saker att hända: Över
            ­ beläggningen på anstalterna blir ännu större. De unga personerna
            kommer att låsas in med långa straff och komma ut som vuxna gängledare.
            Och kriminaliteten kommer att öka.
          </note>
          <note>
            Vad Kriminalvården behöver är tre saker: att personer inte längre
            behöver sitta på anstalt utan kan bli villkorligt frigivna med
            en utbyggd frivård, att fler verkställer sitt straff i frihet
            i stället för på anstalt och att man renoverar och bygger nya
            anstalter.
          </note>
          <note>
            Det finns val att göra mellan det som funkar och minskar kriminalitet
            och det som ökar kriminalitet.
          </note>
          <note>
            Jag står bakom utskottets förslag i betänkandet.
          </note>
          <note>
            Anf. 42 RASMUS LING (MP):
          </note>
          <note>
            Fru talman! Även om det är omtvistat om Gustav Möller verkligen
            var den som sa att varje förslösad skattekrona är en stöld från
            folket är nog de flesta politiker både nu och historiskt eniga
            om att det är viktigt med kost ­ nadseffektivitet i offentlig
            verksamhet. Vi ska få ut så mycket som möjligt av de skattepengar
            som staten och kommunerna tar in. Därför är det välkommet att
            Riksrevisionen har granskat effektiviteten vid Kriminalvårdens
            anstalter.
          </note>
          <note>
            Kostnadseffektivitet är dock en av flera aspekter på välfärden
            och offentlig verksamhet. Verksamheten är ett viktigt mål i sig
            själv. Staten har inget vinstintresse men ett intresse av att
            verksamheten blir så bra som möjligt på ett kostnadseffektivt
            sätt.
          </note>
          <note>
            För Kriminalvårdens del handlar det om att de som är dömda till
            fäng ­ else i så låg utsträckning som möjligt ska återfalla i
            brott efter att straffet är avtjänat. Ur det perspektivet är det
            bra med ett underlag om vilken stor ­ lek som är optimal för anstalter
            så att man i möjligaste mån kan individ ­ anpassa åtgärder. Det
            gäller dem som är intagna i fängelse och som vill ta igen missad
            skolgång eller på andra sätt förbereda sig för att kunna komma
            ut till ett hederligt jobb. Riksrevisionens bedömning är att ungefär
            300 platser är en optimal storlek på ett fängelse.
          </note>
          <note>
            Fru talman! Man ska dock komma ihåg att frågan är komplex. Tidigare,
            för ett antal år sedan, var jag fritidspolitiker i Region Skåne.
            Då förde vi ofta debatter om hur sjukhusstrukturen borde se ut.
            Hur skulle ett optimalt sjukhus vara? Det handlade om antal vårdplatser
            och anställda och om vilka befattningar det skulle vara och så
            vidare. Att göra en modell av det är en sak, men verkligheten
            ser inte alltid ut som modellerna. Det gäller sjukvården, och
            det gäller fängelser.
          </note>
          <note>
            Varken sjukhus eller fängelser är något som man bygger i en hast,
            på en kafferast eller så. Det är väldigt långa ledtider. Det är
            planering och beslut, och ofta överklaganden, innan spaden sätts
            i marken och det till slut är invigning av det som byggts. Man
            får räkna med att det tar tio år från planeringsstadiet till att
            ett nytt fängelse står färdigt. Ibland kan det ta ännu längre
            tid.
          </note>
          <note>
            Fru talman! I mitten av 00-talet lades flera fängelser ned i
            Sverige. Det var överskott på platser. Lokalerna som användes
            var slitna. Vad som har hänt sedan dess är att fler har dömts
            till fängelse, framför allt till längre tid i fängelse. Behovet
            har alltså på relativt kort tid ändrats. Behovet av platser har
            ökat. Det har ökat snabbare än vad vi har fått fram nya platser.
          </note>
          <note>
            Det planeras nu för nya anstalter, bland annat i Kalmar och i
            Trelleborg. Det är nödvändigt. Det behövs. Det är i dag en stor
            överbeläggning i Kriminalvården. Det får många negativa konsekvenser,
            inte minst ur personalsynpunkt. Men det handlar också om möjligheten
            att underhålla lokalerna. Är beläggningsgraden över 100 procent
            är det naturligtvis oerhört kritiskt. Den behöver vara 85–90 procent
            för att man ska kunna underhålla lokalerna på det sätt som behövs.
            Men det är naturligtvis negativt även för de intagna när det blir
            trångt på anstalterna. Då blir möjligheten att rusta sig för att
            leva ett normalt liv efter avtjänat straff sämre.
          </note>
          <note>
            Fru talman! Jag vill yrka bifall till utskottets förslag i betänkandet.
          </note>
          <note>
            Anf. 43 JOHAN PEHRSON (L) replik:
          </note>
          <note>
            Fru talman! Vi har debatterat det här med långsiktiga planeringsförutsättningar
            inom kriminalvården några gånger. Det är otroligt viktigt när
            det är sådana processer där det alltså tar sju till nio år att
            få igång en anstalt och det dessutom är långa processer innan
            dess. Är det någon kommun som vill ha en anstalt finns det säkert
            några stollar som säger att de inte vill ha det, och så blir det
            typ folkomröstning i frågan. Det är också konstigt.
          </note>
          <note>
            Rasmus Ling återgav det här med att det blev tomma platser för
            ett antal år sedan. Det var en konsekvens av att Högsta domstolen
            hastigt och kanske mindre lustigt fick för sig att halvera narkotikastraffen
            i Sverige, vilket naturligtvis bidrog till att det blev rea på
            att smuggla och sälja narkotika och sko sig på den och dess dödlighet.
            Det var ju en dålig effekt.
          </note>
          <note>
            Åter till planeringen! Kan vi liberaler lita på att Miljöpartiet
            är med på tåget nu när vi tittar på budgeten för nästa år? Det
            handlar om att fortsätta satsningen på att bygga ut platserna,
            för det behövs mer resurser så att de kommer ut till anstalterna,
            men det behövs också satsningar på innehållet så att vi får kvalitet
            och så att människor som tas in på anstalt får en chans att inte
            bara förvaras utan också komma ut därifrån bättre.
          </note>
          <note>
            Tänker Miljöpartiet stödja Liberalerna i kampen för en långsiktigt
            hållbar kriminalvård?
          </note>
          <note>
            Anf. 44 RASMUS LING (MP) replik:
          </note>
          <note>
            Fru talman! Precis som Johan Pehrson anför är det vid byggandet
            av nya anstalter en lång planeringshorisont, och ibland dyker
            det upp saker på vägen. I Svedala var det väldigt långt gånget,
            men där var det partier som ändrade sig i sista stund, och man
            hade en folkomröstning som gav ett nej. Det gjorde att Kriminalvården
            tappade flera år och att man måste börja om från början på nästa
            ställe.
          </note>
          <note>
            Jag hoppas naturligtvis att man har bättre planering i de kommuner
            som nu är föremål för diskussionen om att få anstalter så att
            det inte blir samma visa en gång till, för då kommer vi att förlora
            ännu mer tid.
          </note>
          <note>
            Fru talman! När det gäller anledningen till att det blev tomma
            platser i mitten av 00-talet gjorde Högsta domstolen en sådan
            förändring som fick konsekvenser. Icke desto mindre var det politiska
            beslut som låg bakom detta. Man hade kunnat hantera det annorlunda
            och satsa på att rusta lokaler, flytta intagna till andra fängelser
            och agera på ett annat sätt, så hade situationen inte sett ut
            som den gör i dag.
          </note>
          <note>
            Det är naturligtvis lätt att vara efterklok, men om man från
            politiskt håll inte var nöjd med att narkotikastraffen blev lägre
            kunde man ha haft framförhållning och förberett förändringar av
            lagstiftningen. Det gjorde man inte.
          </note>
          <note>
            Fru talman! När det gäller budgeten för nästa år är jag naturligtvis
            nyfiken på hur Liberalerna kommer att agera. Vi har haft ett budgetsamarbete
            de här åren, och vi får se hur Liberalerna kommer att hantera
            det framöver. Från Miljöpartiets sida är vi väldigt stolta över
            att vi under de här åren i regering har stärkt rättsväsendet på
            ett sätt som har behövts. Vi ser att det även fortsatt kommer
            att finnas ett behov av det.
          </note>
          <note>
            Sedan kommer vi naturligtvis att återkomma med hur budgeten ska
            se ut i höst. Det blir de som förhandlar fram den som får göra
            det, men för Miljöpartiets del är inriktningen klar.
          </note>
          <note>
            Anf. 45 JOHAN PEHRSON (L) replik:
          </note>
          <note>
            Fru talman! En mandatperiod är ju inget sällskapsspel. Att Miljöpartiet
            ingår i regeringen är en konsekvens av att vi träffade en januariöverenskommelse
            där vi från Liberalernas sida spelade in ett antal viktiga parametrar,
            bland annat att vi skulle rusta rättsstaten. Dit hör Kriminalvården
            .
          </note>
          <note>
            Vad gäller frågan om narkotikastraffen har man återkommit efter
            den här abrovinken från Högsta domstolen och försökt skärpa straffen
            för synnerligen grova narkotikabrott och även få till en straffskärpning
            när det gäller narkotikabrott i övrigt.
          </note>
          <note>
            Vi kommer att förhandla, var så säker! Rättsstatens kärna kommer
            att stå mot andra saker när vi förhandlar om detta. Vi hade ett
            samarbete den här mandatperioden, och efter det får vi se. Det
            är väljarnas val. Vi får se hur det går för både Liberalerna och
            Miljöpartiet – det kan ju bli spännande för båda faktiskt, om
            man ska vara helt ärlig.
          </note>
          <note>
            Vi har tillsatt en utredning tillsammans som snart kommer med
            sitt betänkande. Den handlar om utvisning av icke svenska medborgare
            som be ­ går brott. Liberalernas åsikt har i många, många år varit
            att vi säger: Välkommen till Sverige! Här arbetar vi och sköter
            oss, men begår man ett antal brott är man ganska snabbt icke önskvärd.
            Då får man utvisas till sitt hemland, där rehabiliteringen och
            återanpassningen sköts på allra bästa sätt. Man ska ju inte vara
            här för att stjäla, misshandla och råna eller vad man nu ägnar
            sig åt.
          </note>
          <note>
            Min ena fråga är: Stöder Miljöpartiet denna utredning i förlängningen?
            Det kommer att minska trycket på kriminalvården och minska kostnaderna
            för svenska skattebetalare.
          </note>
          <note>
            Min andra fråga är: Kan Miljöpartiet tänka sig att göra någon
            insats för att snabba på detta så att man redan i befintligt system
            snabbare överför intagna till deras hemländer?
          </note>
          <note>
            Anf. 46 RASMUS LING (MP) replik:
          </note>
          <note>
            Fru talman! Utredningen om utvisning på grund av brott arbetar
            med detta, och när den är klar kommer vi att analysera resultatet
            och se vad vi ska lägga fram. Jag är inte främmande för att man
            i fler fall än i dag ska utvisas på grund av brott.
          </note>
          <note>
            Vad gäller överföringar till andra länder är det inte alltid
            så enkelt som det kanske kan låta i en sådan här debatt. Det finns
            många länder som brister allvarligt när det gäller mänskliga rättigheter
            och där personer riskerar att hanteras på ett sätt som vi i Sverige
            anser inte är okej. Jag tror inte heller att Liberalerna vill
            att människor ska få kroppsstraff och liknande. Vi har inget principiellt
            emot det som utredningen tittar på.
          </note>
          <note>
            Fru talman! När det gäller att rusta rättsstaten har vi gjort
            det under de här sex åren som vi har suttit i regering. Det har
            behövts. Polisen har mer resurser nu än vad man någon gång tidigare
            har haft. Det är viktigt att det fortsätter och att rättsstaten
            blir starkare samtidigt som vi också behöver göra väldigt mycket
            mer än vad vi gör i dag för att förhindra och förebygga att det
            här alls sker.
          </note>
          <note>
            Slutligen, fru talman, ska jag rätta Johan Pehrson. Vi hade inte
            ett budgetsamarbete under den här mandatperioden, utan vi har
            det såvitt jag känner till – så länge som nu Liberalerna kommer
            att vara med på tåget.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 9 Effektivare hantering av häktningar och minskad isolering
          </note>
          <note>
            Justitieutskottets betänkande 2020/21:JuU43
          </note>
          <note>
            Effektivare hantering av häktningar och minskad isolering (prop.
            2019/20:129)
          </note>
          <note>
            föredrogs.
          </note>
          <note>
            Anf. 47 ELLEN JUNTTI (M):
          </note>
          <note>
            Fru talman! Det här är den tredje debatten på raken för justitieutskottet,
            och nu handlar det om regeringens förslag om effektivare hantering
            av häktningar och minskad isolering.
          </note>
          <note>
            Regeringen har i sin proposition lämnat ett flertal förslag.
            Ett av förslagen är att en misstänkt som utgångspunkt ska vara
            häktad i längst sex månader fram tills åtal väcks. Om den misstänkte
            är under 18 år är det högst tre månader som gäller.
          </note>
          <note>
            Det har varit många turer i det här ärendet. Vi har hållit på
            fram och tillbaka i nästan ett år. Först föreslogs max sex månader
            för vuxna, och sedan ändrades det till nio månader. Sedan föreslogs
            att tidsgränsen skulle tas bort helt för vuxna, och därefter ändrades
            förslaget tillbaka till nio månader för vuxna. Så kan det också
            gå.
          </note>
          <note>
            Förslaget i dag är alltså nio månader för vuxna och tre månader
            för misstänkta under 18 år. Om det finns synnerliga skäl får tiderna
            överskridas.
          </note>
          <note>
            Enligt regeringen bidrar förslagen till ökad rättssäkerhet och
            till att barnrättsperspektivet får större genomslag. Vi moderater
            anser motsatsen, och därför vill vi inte att dessa tidsgränser
            ska införas.
          </note>
          <note>
            Vi står bakom alla våra reservationer men yrkar bifall bara till
            nummer 2.
          </note>
          <note>
            Fru talman! Det grova våldet har nått historiskt höga nivåer
            i Sverige. År 2020 skedde 366 skjutningar, och 47 personer sköts
            ihjäl. Det är en skjutning varje dag – vardagsbrott i Sverige!
            För ett tag sedan sköts en 25 ‑ åring ihjäl på eftermiddagen,
            och på kvällsnyheterna nämndes det inte ens. Så vanligt är det
            med dessa mord i Sverige.
          </note>
          <note>
            Utvecklingen är skrämmande. Enligt polisen har våldet blivit
            otroligt grovt. Förr sköt kriminella i benet för att skrämmas.
            I dag skjuter de i huvudet för att döda. Utöver dessa personer
            som har skjutits ihjäl har massor av människor skadats i dessa
            skjutningar. Till detta ska läggas sprängning ­ ar av olika slag,
            att ungdomsrånen och sexualbrotten har ökat kraftigt och att brottsligheten
            kryper allt längre ned i åldrarna.
          </note>
          <note>
            Utvecklingen är mycket allvarlig, och det behövs fler och effektivare
            verktyg. Ett viktigt verktyg är möjligheten att häkta personer
            som begår allvarliga brott. Den så kallade inkapaciteringseffekten
            – att helt enkelt låsa in – är både brottsbekämpande och brottsförebyggande,
            och den är en viktig förutsättning för att kunna utreda allvarliga
            brott. Häktningar ska kunna förenas med restriktioner för att
            inte försvåra utredningar. Det kan till exempel innebära att den
            häktade inte får kontakta någon ute i frihet som kan förstöra
            polisutredningen.
          </note>
          <note>
            Vi ser tydliga begränsningar för de brottsbekämpande myndigheternas
            möjligheter till häktningar. Exempelvis är regelverket inte anpassat
            för dagens situation med den ökande och allt allvarligare ungdomsbrottslighet
            ­ en. Unga personer som grips för mycket grova brott kan vara
            tillbaka på gatan redan samma dag – trots att risken för återfall
            i brottslighet är stor.
          </note>
          <note>
            Fru talman! Utgångspunkten i propositionen är att förslagen inte
            ska försämra de brottsbekämpande myndigheternas möjlighet att
            utreda brott. Naturligtvis tycker ingen att någon ska vara häktad
            längre än nödvändigt, men att sätta upp tidsgränser är helt fel
            väg att gå. Vi moderater ser en stor risk att personer som bör
            vara häktade kommer att bli frisläppta med de föreslagna tidsgränserna.
            Det finns andra sätt att korta häktningstiderna, bland annat att
            förstärka Nationellt forensiskt centrum och korta handläggningstiderna.
            Dessa är över tre månader även i förtursmål.
          </note>
          <note>
            Vi moderater vill också sänka gränsen för obligatorisk häktning.
            I dag gäller att för brott med minimistraff om fängelse i två
            år ska häktning alltid ske. Med tanke på den allvarliga brottsligheten
            vill vi moderater snabbt få bort de kriminella från gatan, och
            därför vill vi sänka gränsen för obligatorisk häktning till ett
            år i stället för dagens två år. Detta skulle bland annat innebära
            obligatorisk häktning för grov misshandel, rån och grov utpressning.
            Man blir inte automatiskt häktad när man har gjort sig skyldig
            till grov misshandel. Det tror jag de flesta tycker är fel. I
            alla fall vi moderater tycker att det är fel.
          </note>
          <note>
            Vi moderater vill också sänka gränsen för häktning av unga och
            inrätta särskilda ungdomshäkten. I och med att allt fler unga
            begår grova brott behöver fler unga häktas så att de inte kommer
            ut och kan hota målsäganden och vittnen till tystnad.
          </note>
          <note>
            Jag har pratat med många poliser och åklagare som menar att detta
            förslag är viktigt, både för att säkerställa att polisutredningen
            inte förstörs och för att bryta en kriminell brottsbana för unga.
            Därför behöver särskilda ungdomshäkten inrättas som anpassas efter
            ungas behov och förutsättningar.
          </note>
          <note>
            Jag har tidigare tagit upp att brottsligheten sprider sig allt
            längre ned i åldrarna. De kriminella gängen tvekar inte att utnyttja
            barn så unga som tio år för att börja springa ärenden åt dem.
            Risken är stor att dessa barn några år senare har blivit förhärdade
            brottslingar. Enligt ungdomsåklagare som jag har pratat med är
            det lika vanligt i dag att gängmördarna är under 18 år som att
            de är över 18 år.
          </note>
          <note>
            Det är mycket viktigt att vidta kraftfulla insatser för att bryta
            nyrekryteringen av barn till gängen. Här behövs ett flertal olika
            reformer. Det bästa är naturligtvis att förebygga brott, och där
            är skolan mycket viktig. Likaså är det viktigt att stärka föräldrarnas
            ansvar och roll. Där kan jag tillägga att vi tidigare har debatterat
            frågan om att inrätta ett nationellt kunskapscentrum som ska hjälpa
            till att bryta ungas bana in i brottsligheten genom att ta fram
            no entry-program.
          </note>
          <note>
            Polisen har återkommande pekat på att nyrekryteringen till gängen
            är omfattande. När brott begås är det viktigt att rättsstaten
            griper in tidigt och tydligt. Det krävs att polis och åklagare
            ges rätt verktyg, och därför är förslaget om maxtider för häktning
            ett mycket dåligt förslag.
          </note>
          <note>
            Flera remissinstanser är kritiska. Bland annat Åklagarmyndigheten
            avstyrker helt förslaget om en tidsgräns för häktning av misstänkta
            under 18 års ålder. Motiveringen är att det inte är ovanligt att
            brotten begås av gärningspersoner som är under 18 år tillsammans
            med äldre gärningspersoner. I nämnda ärenden kan det vara förödande,
            säger Åklagarmyndighe ­ ten, för hela brottsutredningen om häktningen
            behöver hävas ens för någon av de misstänkta. Åklagarmyndigheten
            pekar också på att skillnaden i häktningstider kommer att öka
            incitamenten för äldre kriminella att utnyttja och förmå personer
            under 18 år att begå allvarliga brott eller ta på sig skulden
            för ett brott som någon annan har begått. Detta anser även flera
            andra remissinstanser, bland annat Justitieombudsmannen och Sveriges
            advokatsamfund.
          </note>
          <note>
            Fru talman! Ekot rapporterade i december 2020 att fler unga rekryteras
            till kriminella nätverk. I sex av landets sju polisregioner fanns
            uppgifter om att barn så unga som tolv år rekryterades. Polisen
            i både Stockholm och Göteborg uppgav att det rörde sig om hundratals
            barn som utförde handlingar för kriminella nätverk, till exempel
            att transportera narkotika eller vapen.
          </note>
          <note>
            Hörde ni vad jag sa? Hundratals barn i både Göteborg och Stockholm
            tvingas av gängkriminella att gå deras ärenden och begå brott
            för deras räkning. Det är förfärligt. Man kan bara tycka synd
            om de barn som tvingas till detta.
          </note>
          <note>
            Fyra av sju polisregioner uppgav att rekryteringen av barn har
            ökat de senaste åren och att barnen blivit yngre. I detta läge
            vill alltså regeringen införa lagändringar som innebär ytterligare
            incitament att tvinga unga att begå brott. Var finns barnperspektivet?
          </note>
          <note>
            För ett tag sedan skrev nio åklagare och poliser en artikel på
            DN Debatt. De är rutinerade senioråklagare och rutinerade poliser
            som varje dag jobbar mot grova brott. Dessa professionella yrkespersoner
            menar att det redan i dag är svårt att få någon under 18 år häktad.
            Med det förslag som nu finns på vårt bord, alltså en maxgräns
            på tre månader, kommer ribban att höjas ytterligare. Det är alltså
            redan mycket svårt, men det kommer att bli ännu svårare.
          </note>
          <note>
            Under 2020 var tolv personer under 18 år häktade längre än tre
            månader innan åtal väcktes. Sex av dessa var misstänkta för mord,
            och övriga var misstänkta för försök till mord, kidnappning och
            andra grova brott.
          </note>
          <note>
            I och med att det inte är fråga om särskilt många visar detta
            att det är endast i få fall som personer under 18 års ålder hålls
            häktade längre tid än tre månader. Det visar att rättsväsendet
            tar häktningstider på allvar och inte håller någon häktad längre
            tid än vad som är nödvändigt för att utreda grova brott. Att i
            detta läge höja ribban ytterligare för häktning är helt fel väg
            att gå.
          </note>
          <note>
            Åklagarna och poliserna skriver i debattartikeln att maxtider
            för häktning kommer att innebära att det blir ännu svårare att
            utreda grova brott då risken finns att den misstänkte släpps ut
            ur häktet och kan förstöra polisutredningen, som sedan måste läggas
            ned. Gärningsmannen kan då fortsätta sin kriminella bana, och
            brottsoffret får ingen upprättelse. I debattartikeln framkommer
            också att unga i ännu större omfattning kommer att utnyttjas av
            äldre för att begå brott.
          </note>
          <note>
            Jag ställer följande fråga till Morgan Johansson och hans regering:
            Varför misstror han landets rutinerade senioråklagare och poliser?
            Tror Morgan Johansson och regeringen att Sveriges rutinerade senioråklagare
            och poliser håller misstänkta under 18 års ålder häktade för skojs
            skull?
          </note>
          <note>
            Vi moderater misstror inte dessa rutinerade yrkesmän, som varje
            dag arbetar hårt med att bekämpa den grova brottsligheten. Vi
            litar på att ingen kommer att hållas häktad längre än nödvändigt,
            men inte heller kortare än nödvändigt, för att utreda grova brott.
          </note>
          <note>
            Sammanfattningsvis är detta ett mycket dåligt förslag. Det kommer
            att innebära att många grova brott inte kan lagföras samt att
            många unga kommer att tvingas in i brottslighet. Förslaget är
            riktigt dåligt.
          </note>
          <note>
            Anf. 48 KATJA NYBERG (SD):
          </note>
          <note>
            Fru talman! Vi debatterar i dag betänkandet Effektivare hantering
            av häktningar och minskad isolering . Den grova brottsligheten
            har ökat, och den har lett till ett större antal komplicerade
            mål som tar lång tid för polisen att utreda. De påverkar åklagare,
            domstol och även Nationellt forensiskt centrum, som i och med
            ett större utredningstryck hos polisen får fler ärenden att utreda.
          </note>
          <note>
            Sverigedemokraterna delar regeringens ambition att korta ned
            häktningstiderna eftersom det inte finns något egenvärde med långa
            häktningstider. Men regeringen börjar i fel ände och förvärrar
            i stället de problem man försöker lösa. Kortare handläggningstider
            kräver mer resurser, inte reglerade häktningstider. Risken är
            att man i sin iver att korta handläggningstiderna saboterar utredningar
            och undergräver rättssäkerheten, för att spara ytterligare några
            slantar på rättsväsendet.
          </note>
          <note>
            Regeringen har föreslagit en häktningsfrist på sex månader. Det
            förslag som nu ligger på bordet innebär nio månader, att domstolar
            ska besluta vilka enskilda restriktioner som ska meddelas och
            att åklagare ska presentera en tidsplan. Förslaget antas leda
            till ökad effektivitet, kortare häktningstider och minskad restriktionsanvändning.
            Sverigedemokraterna tillsammans med Moderaterna och Kristdemokraterna
            menar dock att så inte är fallet. Ett införande av en tidsgräns
            medför inte automatiskt att häktningstiderna blir kortare, utan
            det kommer i stället att öka den administrativa bördan och innebära
            ytterligare arbete för polis, åklagare och NFC, Nationellt forensiskt
            centrum.
          </note>
          <note>
            Fru talman! Utgångspunkten att en misstänkt som längst ska kunna
            vara häktad i sex månader fram till dess att åtal har väckts är
            problematisk. Om den misstänkte inte har fyllt 18 år är motsvarande
            tid tre månader. Tiderna får endast överskridas om det finns synnerliga
            skäl, till exempel när det misstänkta brottet är svårutrett därför
            att det utgör en del av organiserad brottslighet eller gängrelaterad
            brottslighet.
          </note>
          <note>
            När det gäller häktningstider över sex månader handlar det dock
            inte alltid om organiserad eller gängrelaterad brottslighet, utan
            det kan handla om grovt barnpornografibrott, sexuella övergrepp
            med granskning av lagringsmedier, grova narkotikabrott eller grova
            vapenbrott med undersökning av dna och fingeravtryck eller ärenden
            med internationell koppling där polis är beroende av hjälp från
            andra länder. Detta arbete är tidsödande och måste få ta sin tid
            för att utredningsarbetet ska kunna redovisas rättssäkert.
          </note>
          <note>
            Fru talman! Regeringens förslag om en häktningstid på max tre
            månader för personer under 18 år kommer med stor sannolikhet att
            innebära att allt fler yngre kommer att utnyttjas och riskera
            att återfalla i grov kriminalitet. Risken är överhängande att
            äldre kriminella kommer att utnyttja yngre och förmå unga att
            begå brott som de annars inte skulle ha begått.
          </note>
          <note>
            Fru talman! Att införa en hård tidsgräns och kräva synnerliga
            skäl för att denna ska få frångås innebär en risk att misstänkta
            brottslingar släpps, flyr, återfaller i brott eller försvårar
            utredningar. Det kan också innebära att misstänkta kräver ytterligare
            utredningsåtgärder för att nå tidsgränsen och på så sätt påverkar
            utredningsarbetet, som inte hinner slutföras innan den misstänkta
            släpps ut från häktet.
          </note>
          <note>
            När den misstänkte svarar ”Ingen kommentar” genom hela utredningen
            men ändå tillåts komma med en berättelse under huvudförhandlingen
            måste alla tänkbara utredningsvinklar utredas för att ta höjd
            för alla eventuella berättelser som kan komma fram vid en huvudförhandling,
            vilket kan leda till långa häktningstider. Den svenska processordningen
            med omedelbarhetsprincipen innebär att uppgifter som lämnas vid
            huvudförhandlingen i tingsrätten är det som gäller. Om det i stället
            lades större vikt vid det som har sagts vid polisförhör skulle
            behovet av restriktioner mins ­ ka drastiskt.
          </note>
          <note>
            Fru talman! Regeringens förslag kommer att öka den administrativa
            bördan för polis och åklagare i och med att de läggs på ytterligare
            arbetsuppgifter utan att få verktyg för att utföra dem. Regeringen
            borde i stället fokusera på att ge polis, åklagare och Nationellt
            forensiskt centrum mer resurser så att det går att motverka och
            få bort de flaskhalsar som finns i dag och som kan leda till långa
            häktningstider. Polisen kan inte arbeta snabbare bara för att
            en tidsgräns införs; det är ju självklart.
          </note>
          <note>
            Fru talman! Sverigedemokraterna motsätter sig förslaget att åklagare
            inte ska få ta beslut om vilken typ av restriktioner som ska gälla
            för den misstänkte. Förslaget verkar bygga på uppfattningen att
            åklagare inte gör sitt jobb ordentligt utan meddelar för många
            restriktioner. Åklagaren behöver använda restriktioner för att
            den misstänkte inte ska kunna påverka utredningen genom att till
            exempel hota vittnen eller påverka målsägande att ändra uppgifter.
          </note>
          <note>
            För att kunna avgöra vilka restriktioner som ska gälla för en
            misstänkt behöver man vara insatt i förundersökningen, och det
            kräver både skicklig ­ het och expertkunskap. Förslaget riskerar
            att underminera åklagarrollen, som är och fortsatt måste vara
            självständig. Dessutom skulle den svenska processordningen, där
            domstolen inte tar del av förundersökningen i dess helhet under
            utredningsstadiet, behöva åsidosättas för att domstolen ska kunna
            fatta välgrundade beslut. Gränsen mellan åklagare som förunder
            ­ sökningsledare och domare skulle komma att suddas ut. Det skulle
            även innebära att häktningsförhandlingarna tar längre tid, och
            det är inte ett effektivt sätt att använda statens resurser på.
          </note>
          <note>
            Fru talman! Regeringen föreslår även att åklagare ska redovisa
            en tids ­ plan i samband med en åtalsförlängning. Det kommer att
            innebära en ytter ­ ligare administrativ börda för åklagare och
            ett krav på skriftlig handling som kan innehålla uppgifter som
            omfattas av förundersökningssekretess. Dessutom uppger åklagare
            redan i dag varför förlängning begärts, så det är en helt onödig
            åtgärd.
          </note>
          <note>
            Fru talman! I syfte att snabbt få bort grovt kriminella från
            gatan vill Sverigedemokraterna tillsammans med Moderaterna och
            Kristdemokraterna sänka gränsen för obligatorisk häktning från
            brott med minimistraffet fängelse i två år till brott med minimistraffet
            fängelse i ett år. Fler kriminella skulle då kunna låsas in i
            direkt anslutning till brottet och vara frihetsberövade fram till
            att de avtjänat ett eventuellt fängelsestraff. Det skulle innebära
            att vi fick en större inkapaciteringseffekt och kunde kom ­ ma
            åt brott som till exempel grov misshandel, rån och grov utpressning.
          </note>
          <note>
            Fru talman! Det är viktigt att ge polis- och åklagarmyndigheterna
            de verktyg som behövs för att de ska kunna utföra sitt arbete.
            Åklagaren behö ­ ver kunna hålla personer häktade tills förundersökningen
            avslutas och åtal är väckt. Man behöver kunna bestämma vilka enskilda
            restriktioner som ska meddelas och inte regelmässigt behöva presentera
            en detaljerad tidsplan.
          </note>
          <note>
            Jag yrkar bifall till reservation 3.
          </note>
          <note>
            Anf. 49 HELENA VILHELMSSON (C):
          </note>
          <note>
            Fru talman! Då ligger till slut häktningspropositionen på riksdagens
            bord, efter många vändor och våndor.
          </note>
          <note>
            Jag måste få börja med lite kuriosa i sammanhanget. Det är Centerpartiets
            ordinarie ledamot i utskottet, Johan Hedin, som har jobbat med
            det här ärendet. När han gick på föräldraledighet räknade han
            kallt med att ärendet skulle vara beslutat och klart när han kom
            tillbaka, men så blev inte fallet. Och när det nu ska debatteras
            och beslutas – ja, då vabbar han. Därför är det i stället jag
            som står här, och jag kommer att fokusera bara på några delar
            i detta ganska omfattande betänkande.
          </note>
          <note>
            Frågan om begränsningar av häktestider är en komplex, jätteviktig
            och allvarlig fråga. Jag har stor respekt för alla som har jobbat
            med den här frågan och det här betänkandet. Jag har stor respekt
            för de poliser, åklagare, domare och advokater som på många sätt
            har medverkat i detta, och jag har stor respekt för alla som har
            bidragit med remissvar på de mängder av frågor som utskottet har
            ställt till direkt inblandade i detta. Dessa remissvar är ibland
            faktiskt direkt motstående mot varandra, så det råder inga som
            helst tvivel om att detta är en komplex fråga.
          </note>
          <note>
            Att en person som är misstänkt för brott är häktad är många gånger
            en förutsättning för att brottet ska kunna utredas och lagföras.
            I vissa fall krävs att häktningen är långvarig, och längre häktningstider
            förekommer förstås vid allvarliga brott som tar längre tid att
            utreda. Vi kan dock inte bortse ifrån att det internationellt
            har riktats kritik mot Sverige, återkommande och under lång tid,
            just gällande att det inte finns en gräns för hur lång häktningstiden
            får vara.
          </note>
          <note>
            Kritiken har bland annat kommit från Europarådets särskilda kommitté
            för förhindrande av tortyr och omänsklig eller förnedrande behandling
            . Kritiken har också kommit från FN:s kommitté för barnets rättigheter,
            som övervakar efterlevnaden av barnkonventionen. Även nationellt
            har det riktats kritik mot avsaknaden av tidsgränser, bland annat
            från Barnombudsmannen. Vi tycker nog alltså att någonting måste
            göras, fru talman.
          </note>
          <note>
            Att införa tidsgränser för häktning, förstås med möjlighet till
            förlängning, är ett förslag som Centerpartiet ställer sig bakom.
            Jämförelser internationellt visar att det inte är särskilt troligt
            att utredningar skulle ta skada av, hålla sämre kvalitet eller
            leda till färre fällande domar om tidsgränser infördes. Det är
            snarare andra faktorer som är avgörande för effektivare utredningar,
            såsom möjlighet till tidiga förhör som kan användas i bevisföringen
            vid huvudförhandling och en reformering av omedelbarhetsprincipen,
            vilket inte minst kan vara bra ur ett brottsofferperspektiv.
          </note>
          <note>
            Andra åtgärder som kan effektivisera brottsutredningar och därmed
            korta häktningstiderna är mer resurser till Nationellt forensiskt
            centrum, liksom inte minst modernare regler för beslag och husrannsakan.
            Vi tror alltså att detta kan komplettera, inte stå emot, bestämmelserna
            om tidsgränser för häktning. Syftet är att korta häktningstiderna.
          </note>
          <note>
            Fru talman! Det har också funnits ett behov av att se över situationen
            för barn som frihetsberövas till följd av misstänkt brottslighet.
            Centerpartiet anser att inriktningen i propositionen är vällovlig
            och instämmer i huvudsak med de förslag som förs fram.
          </note>
          <note>
            Enligt regeringens förslag ska den som inte har fyllt 18 och
            som är gripen eller anhållen få hållas i förvar i polisarrest
            endast om det är absolut nödvändigt. Den unge ska som utgångspunkt
            placeras på ett annat ställe än i polisarrest.
          </note>
          <note>
            Centerpartiet instämmer i uppfattningen att polisarresten generellt
            sett inte är en lämplig miljö för ett barn – det är en ofta stökig
            och ibland våldsam miljö – och att utgångspunkten alltid bör vara
            att hitta en alternativ placering. Samtidigt är det förstås angeläget
            att förvar i polisarrest godtas, om det inte finns en alternativ
            placering att tillgå, i de fall då det finns de synnerliga skäl
            som krävs för att frihetsberöva ett barn till följd av misstanke
            om brott.
          </note>
          <note>
            Det blir naturligtvis fel om barn som uppfyller de redan mycket
            högt ställda krav som finns för ett frihetsberövande försätts
            på fri fot enbart med motiveringen att förvar i polisarrest inte
            kan anses godtagbart. Tolkningen av huruvida förvar i polisarrest
            är absolut nödvändigt bör därmed grunda sig i om det finns alternativa
            placeringar att tillgå.
          </note>
          <note>
            Jag yrkar bifall till reservation 5.
          </note>
          <note>
            Anf. 50 LINDA WESTERLUND SNECKER (V):
          </note>
          <note>
            Fru talman! I ett års tid har jag väntat på den här lagstiftningen.
            I ett års tid har arbetet för att sätta barns rättigheter i främsta
            rummet varit på svaj.
          </note>
          <note>
            Barn är barn oavsett vilken handling som barnen begår, och barn
            ska behandlas som just barn. Häktning av barn är oerhört vanskligt.
            Det är en aggressiv åtgärd som helst inte ska behöva användas
            alls, och när den används ska det ske med eftertanke.
          </note>
          <note>
            Jag är nöjd med det beslut som läggs på riksdagens bord och med
            att de partier som sätter barn i främsta rummet har kunnat enas
            i en kompromiss om att misstänkta som ännu inte fyllt 18 år ska
            kunna häktas i högst tre månader. Detta är inte Vänsterpartiets
            politik, och vi står kvar vid att häktning av barn helst ska förbjudas.
            Men vi stöder det förslag som debatteras i dag.
          </note>
          <note>
            Även häktning av vuxna är en väldigt drastisk åtgärd som jag
            upplever att många viftar bort som någonting väldigt enkelt. Att
            sitta isolerad i en cell i princip alla dygnets timmar är ingen
            lek, utan det är på blodigt allvar – detta visar den stora psykiska
            ohälsa som isolering innebär.
          </note>
          <note>
            Sverige har återkommande fått kritik från FN:s och Europarådets
            tortyrkommitté om de långa häktningstider som Sverige har. Det
            tar lång tid att utreda brott, och brottsligheten blir mer och
            mer komplicerad. Men det måste finnas en tidsgräns. Att vi i dag
            beslutar att maxgränsen för häktning blir nio månader är rimligt.
            Detta är lång tid för den häktade, och det är oerhört viktigt
            att rättigheten att få vistas med andra personer minst fyra timmar
            per dag blir verklighet. Men nio månader ger också polis och åklagare
            förutsättningar att på bästa sätt genomföra en gedigen förundersökning
            som får ta tid. Å ena sidan, å andra sidan.
          </note>
          <note>
            Den rättspolitik Moderaterna, Sverigedemokraterna och Kristdemokraterna
            står för är något helt annat. Det är ett sätt att se på människor
            som är otroligt verklighetsfrånvänt. Där är allt svart eller vitt.
            En misstänkt är alltid skyldig och ska dömas. En häktningstid
            utan tidsgräns är något som man via trixig handläggning i riksdagen
            vill skjutsa igenom. Jag blir på riktigt rädd och orolig över
            det sättet att bedriva politik.
          </note>
          <note>
            Det som mest förvånar mig är den spelade oron över barn som begår
            brott och att Moderaterna på riktigt tror att barn inte kommer
            att utnyttjas av kriminella om häktningstiden för barn blir riktigt
            lång – som om grovt kriminella gängledare helt plötsligt skulle
            börja bry sig om barnen för att häktningstiderna för barn är långa.
            Det kommer de inte, för det finns hur många barn som helst att
            rekrytera in till gängen. Detta är ett otroligt allvarligt problem,
            men det löser man inte genom att förlänga häktningstiderna.
          </note>
          <note>
            Att se till att barn varken kommer med i kriminella gäng eller
            själva begår brott är en stor och allvarlig fråga, men där spelar
            varken häktningstiderna eller längden på straffen särskilt stor
            roll. Att vara just inlåst eller häktad kan vara någonting som
            skapar status och visar att man är en del av det kriminella gänget.
            Därför behövs helt andra socialpolitiska åtgärder, en skola som
            fungerar för alla och ett jämlikt samhälle. Men detta är en helt
            annan debatt än debatten om hur långa häktningstiderna ska vara.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Anf. 51 INGEMAR KIHLSTRÖM (KD):
          </note>
          <note>
            Fru talman! Efter en lång och slingrig resa är vi framme vid
            att beslut ska tas om tidsgränser för häktningar. Men resan kan
            nog bäst beskrivas som en irrfärd mot obestämt mål. Än slank han
            hit, än slank han dit, som sången lyder, men tyvärr verkar det
            vara regeringens rättspolitik som har kört i diket.
          </note>
          <note>
            Regeringen säger oftare än vad man kan räkna att den ska ta krafttag
            mot gängkriminaliteten, men här gör regeringen det i stället svårare
            för åklagare och polis genom att föreslå fasta gränser för häktning
            utan några andra förändringar. Det är synnerligen dålig tajmning.
          </note>
          <note>
            Regeringen tycks vara ovillig att diskutera frågan. Är det någon
            som har hört Morgan Johansson eller Mikael Damberg kommentera
            detta ärende utan att hänvisa till riksdagen? Man kan konstatera
            att ministrarnas frånvaro i debatten i dag också visar på ett
            bristande intresse för frågan från regeringens sida.
          </note>
          <note>
            Väl här i riksdagen har förslaget skiftat kontinuerligt under
            processens gång, som ledamoten Juntti beskrev. Först föreslog
            regeringens proposi ­ tion att tidsbegränsningen för häktning
            skulle vara tre månader för unga och sex månader för vuxna. Sedan
            ändrade S i utskottet till nio månader för vuxna men föreslog
            fortfarande tre månader för unga brottslingar. Ytterligare en
            tid senare föreslogs, efter kritik från Lagrådet, att det skulle
            vara tre månader för unga och ingen tidsgräns för vuxna. I det
            senaste för ­ slaget har man nu återvänt till tre respektive nio
            månader, trots att Lagrådet gjort tummen ned för just detta förslag
            under resans gång.
          </note>
          <note>
            Det har varit ett hattande, och i sammanhanget kan frågan från
            julafton vara mycket relevant: Vem är det som kör egentligen?
          </note>
          <note>
            Fru talman! Utgångspunkten för propositionen är bra – att förkorta
            häktningstiderna är både lovvärt och viktigt. Emellertid är detta
            inte all ­ deles enkelt att genomföra. Den tid som en misstänkt
            häktas är beroende av en rad olika faktorer, som brottets allvar
            och risken för att den misstänkte ska avvika, återfalla i brott
            eller försvåra utredningen. Även utredningens komplexitet påverkar
            häktningstiderna.
          </note>
          <note>
            Utredningarna blir också alltmer komplicerade och komplexa, enligt
            både Polismyndighetens och Åklagarmyndighetens årsredovisningar.
            I många fall kan varken polis eller åklagare skynda på utredningen,
            då dess fortskridande är beroende av sådant som är bortom deras
            kontroll, såsom kötiderna hos Nationellt forensiskt centrum.
          </note>
          <note>
            Propositionen vill dock påvisa att det är på grund av bristen
            på regler som häktningstiderna är för långa i Sverige, när det
            snarare är en fråga om resursbrist. Sverige har snarare för restriktiva
            regler för vilka som kan häktas än för liberala sådana. Kristdemokraterna
            har tidigare föreslagit ett enk ­ lare förfarande än i dag för
            både obligatorisk häktning och häktning för mindre grova brott.
          </note>
          <note>
            Kristdemokraterna oroas också över att propositionen innebär
            stora byråkratiska pålagor på en yrkeskår, åklagare, som redan
            i dag är hårt ansträngd.
          </note>
          <note>
            Propositionen kommer också att innebära att rätten ska besluta
            om vilka restriktioner som behövs i enskilda fall. Detta är problematiskt,
            då det är åklagaren i egenskap av förundersökningsledare som har
            bäst insyn i utredningen och vilka restriktioner som behövs. Kristdemokraterna
            menar att det alltjämt är åklagaren som har bäst insyn i vad som
            krävs och bör besluta om detta.
          </note>
          <note>
            Kristdemokraterna anser att det är förenat med vissa problem
            att sätta en tidsgräns för häktning och kräva synnerliga skäl
            för att denna ska få överträdas. I propositionen nämns att sådana
            skäl kan vara om utredningen kräver samarbete från andra länder
            som kan dra ut på tiden eller handlar om organiserad brottslighet
            som är svårutredd. Men det finns även inhemsk och icke organiserad
            brottslighet som är svår att utreda eftersom den kräver komplicerad
            forensisk analys som kan ta tid, antingen eftersom analysen är
            tidskrävande eller för att den som utför analysen är tvungen att
            prioritera annan brottslighet.
          </note>
          <note>
            Att ha en hård tidsgräns och kräva synnerliga skäl för att frångå
            denna kan därför få som konsekvens att misstänkta brottslingar
            släpps och flyr, återfaller i brott eller försvårar utredningen.
            Det kan också innebära att misstänkta kräver ytterligare utredningsåtgärder
            för att nå över den tidsgräns som har satts upp.
          </note>
          <note>
            Fru talman! Kristdemokraterna delar uppfattningen att det inte
            är önskvärt att anhålla eller placera barn i polisarrest. Det
            bör undvikas i möjligaste mån. Men att anhålla och sätta barn
            i polisarrest är redan i dag förenat med avsevärda restriktioner.
            Emellertid är det så att det i dag finns barn under 18 år som
            har begått mycket grova brott och som riskerar att fly, återfalla
            i eller förhindra utredning av brott om de släpps. En del kan
            till och med vara mycket farliga för allmänheten. Vi förordar
            därför att de som är under 18 år ska få hållas i förvar i polisarrest
            om det finns synnerliga skäl.
          </note>
          <note>
            Ellen Juntti refererade till en debattartikel i DN i mitten av
            mars, där nio åklagare och poliser lyfte fram denna fråga. Och
            jag vill upprepa det faktum som Ellen berörde. I artikeln står
            att det under 2020 var totalt tolv ungdomar under 18 år som satt
            häktade mer än tre månader. Hälften av dessa, sex stycken, satt
            häktade för mord. Övriga sex satt häktade för försök till mord,
            synnerligen grovt narkotikabrott, olaga frihetsberövande och grovt
            narkotikabrott. Båda de grova narkotikabrotten avsåg brott som
            för en person över 21 år hade haft ett straffvärde på över fem
            års fängelse. Om man nu anser att färre häktningar av ungdomar
            ska överskrida tre månader, i vilket av dessa fall hade det varit
            värt att riskera hela utredningen genom att häva häktningen?
          </note>
          <note>
            Åklagarna och polisen fortsätter i artikeln: En annan möjlig
            konsekvens av förslaget är att ungdomar i ännu större utsträckning
            än i dag kommer att utnyttjas av äldre kriminella för att begå
            brott. Detta är också något som Åklagarmyndigheten varnat för
            i sitt remissvar till lagförslaget. Många av dem som verkar i
            gängmiljö har mycket god kännedom om la ­ gens positiva särbehandling
            av ungdomar och har blivit experter på att utnyttja detta till
            sin fördel.
          </note>
          <note>
            Det är de som jobbar ute i verkligheten som säger så. Jag tycker
            att vi ska lyssna på dem.
          </note>
          <note>
            Fru talman! Konsekvensanalysen av vad propositionen kommer att
            innebära för rättsväsendets myndigheter lämnar en del övrigt att
            önska. Vidare saknar Kristdemokraterna en konsekvensanalys för
            Polismyndighe ­ ten, något som de själva också påpekar saknas
            i sitt remissvar till reger ­ ingen.
          </note>
          <note>
            Kristdemokraterna vill att alla förslag som gäller rättsväsendet
            ska innehålla en helhetsanalys av vad som krävs i varje led för
            att ändamålen ska uppnås. Annars finns det risk för flaskhalsar
            och bristande effektivitet i rättsväsendets alla delar.
          </note>
          <note>
            Fru talman! Vi kristdemokrater ser inte att propositionen är
            rätt väg att gå, och genom ett antal reservationer visar vi att
            den borde ändras.
          </note>
          <note>
            I det läge där brottsutvecklingen befinner sig i Sverige är det
            i mina ögon fel att tro att en fast tidsgräns som enda åtgärd
            löser alla problem. Hade regeringen på allvar velat korta häktningstiderna
            hade vägen framåt i stället varit att gå fram med förslag om att
            till exempel reformera omedelbarhetsprincipen och genom både utökade
            resurser och ytterligare utvecklingsarbete se till att korta handläggningstiderna
            hos NFC. Det är faktorer som kan förbättra situationen på ett
            konkret sätt. Att nu besluta om denna ensidiga förändring, samtidigt
            som utredningar pågår och förslag i denna riktning utlovats av
            regeringen, är en förhastad och ofullständig väg.
          </note>
          <note>
            Att försvåra och komplicera åklagarnas arbete, som utgör en central
            del i arbetet med att möta den grövre och ofta gängkriminella
            brottslighet som vi ser, är också steg i fel riktning. Den vingliga
            färden i detta ärende har tyvärr landat fel och borde i stället
            haft en annan inriktning med ett större helhetsperspektiv.
          </note>
          <note>
            Jag stöder Kristdemokraternas yrkande och reservationer, men
            i denna debatt yrkar jag bifall endast till reservation 1.
          </note>
          <note>
            Anf. 52 CARINA ÖDEBRINK (S):
          </note>
          <note>
            Fru talman! Äntligen är vi framme vid att fatta beslut i detta
            viktiga ärende som handlar om att effektivare hantera häktningar
            och minska isoleringen.
          </note>
          <note>
            Flera av de föregående talarna har berört att turerna har varit
            många, och så är fallet. Jag tycker ändå att det förtjänar att
            sägas att det bär vi nog ett gemensamt ansvar för i de delarna.
            Ytterst kan man väl ändå säga, fru talman, att det handlar om
            demokrati och de spelregler som vi har för vårt uppdrag.
          </note>
          <note>
            Jag vill börja med att yrka bifall till utskottets förslag och
            avslag på förslagen i motionerna.
          </note>
          <note>
            Sverige har under lång tid fått såväl internationell som nationell
            kritik för långa häktningstider och omfattande användning av restriktioner.
            Kritiken har särskilt avsett situationen för häktade barn och
            den isolering som restriktionerna ofta leder till.
          </note>
          <note>
            Den internationella kritiken har kommit från Europarådets kommitté
            mot tortyr och omänsklig behandling och från FN:s kommittéer mot
            tortyr samt för barnets rättigheter. Och nationell kritik har
            framförts av bland andra Barnombudsmannen och Sveriges advokatsamfund.
          </note>
          <note>
            Jag är därför glad över att vi i dag, efter lång tids beredning,
            har en politisk majoritet som faktiskt tar ansvar för den kritik
            som Sverige under lång tid har fått och som också har kraft nog
            att stå upp och vidta åtgärder. Jag vill i det sammanhanget passa
            på att rikta ett stort tack till alla partier som bidragit i det
            konstruktiva arbetet.
          </note>
          <note>
            Fru talman! Jag tycker att det är viktigt att för en stund stanna
            upp inför det som är något av kärnan i rättsväsendet i allmänhet
            och den kritik som Sverige under lång tid har fått, i synnerhet
            när det gäller häktningstider och restriktionsanvändning.
          </note>
          <note>
            Det krävs en del av samhället och rättsväsendet om vi ska vara
            en rätts ­ stat och leva upp till våra åtaganden för alla inblandade,
            vare sig man är brottsoffer, förövare, misstänkt eller drabbad
            på annat sätt. Därför är oppo ­ sitionens kritik av förslaget
            om tidsgränser i dag anmärkningsvärd. Jag hör den, men jag ser
            inte hur de tänker sig att lösa frågan om hur vi i Sverige ska
            leva upp till våra internationella åtaganden.
          </note>
          <note>
            Fru talman! Regeringens proposition har beretts under lång tid.
            Utskottet föreslår i dag att tidsgränsen för häktning ska vara
            nio månader för vuxna och tre månader för barn, för de under 18
            år. En klar majoritet av remissinstanserna tillstyrker förslaget
            om att införa tidsgränser för häktning. Det tycker jag förtjänar
            att betonas.
          </note>
          <note>
            Det finns kritik mot förslaget, men kritiken handlar främst om
            att utskottet föreslår nio månader som tidsgräns för vuxna i stället
            för regeringens förslag på sex månader.
          </note>
          <note>
            Vi tycker dock att nio månader är en mer rimlig avvägning. Det
            behöver finnas en väl avvägd balans vid införandet av tidsgränser
            mellan å ena sidan att en utredning bedrivs effektivt för att
            begränsa häktningstiden och å andra sidan vikten av att inte försämra
            förutsättningarna för utredning och möjlighet till lagföring.
          </note>
          <note>
            De främsta skälen till långa häktningstider är allvarlig brottslighet
            i kombination med att det misstänkta brottet kan vara särskilt
            svårutrett på grund av internationella kopplingar eller att brottet
            utgör en del av organiserad eller gängrelaterad brottslighet.
            Det är därför nödvändigt att tidsgränserna får överskridas om
            det finns synnerliga skäl.
          </note>
          <note>
            Jag är övertygad att tidsgränser, även om de kan överskridas,
            kommer att bli styrande och bidra till bättre planering och resursanvändning
            och kortare ledtider.
          </note>
          <note>
            Förslaget är utformat med utgångspunkten att de brottsutredande
            myndigheternas förmåga att utreda brott inte ska försämras. Det
            finns inget parti som vill försvåra möjligheterna att utreda brott.
          </note>
          <note>
            Det är också viktigt för brottsoffer och vittnen att rättsprocessen
            kan genomföras inom rimlig tid.
          </note>
          <note>
            Fru talman! Utöver förslaget om tidsgränser finns det andra delar
            i betänkandet. Jag ska särskilt peka på några ytterligare. Det
            ena handlar om förändringen att det är rätten på begäran av åklagare
            som ska ta ställning till den häktades restriktioner. Den ordning
            som nu gäller och som innebär att rätten ger åklagaren ett generellt
            tillstånd att meddela restriktioner är kritiserad. Europarådet
            har återkommande rekommenderat Sverige att ändra regelverket.
          </note>
          <note>
            Restriktioner är ett omfattande ingrepp, och därför bör det vara
            ett beslut för domstol och inte åklagare. Vid en domstolsprövning
            kommer re ­ striktioner att tydligare behöva motiveras och bemötas
            när domstolen ska ta ställning.
          </note>
          <note>
            När barn häktas rör det sig i det närmaste uteslutande om allvarlig
            brottslighet. Men trots att kraven för att häkta barn och ge dem
            restriktio ­ ner är högre än för vuxna är andelen häktade med
            restriktioner större bland barn än bland vuxna. Under 2019 hade
            96 procent av de häktade barnen restriktioner jämfört med 68 procent
            för samtliga häktade. En klar majoritet av dessa barn är att betrakta
            som isolerade.
          </note>
          <note>
            Detta är något som fått internationell kritik. JO har också så
            sent som i år riktat mycket allvarlig kritik mot Kriminalvården
            för isolering av intagna i häkte. Regeringen föreslår därför en
            lagstadgad rätt för barn som häktas att få vistas med någon annan
            i minst fyra timmar varje dag.
          </note>
          <note>
            Fru talman! Civilsamhället gör en ovärderlig insats på häkten
            och anstalter för att möta människan bakom kriminaliteten och
            bidra till att bryta isolering. Det kan vara avgörande för att
            inte minst barn och unga ska kunna lämna ett kriminellt liv bakom
            sig. Jag har under våren haft förmånen att träffa några av dem
            för att ta del av deras arbete och erfarenheter.
          </note>
          <note>
            Röda Korset, Frälsningsarmén, Fryshuset, RFSU och Sveriges kristna
            råd är några organisationer som med bidrag från eller på uppdrag
            av Kriminalvården ordnar verksamhet på häkten och anstalter.
          </note>
          <note>
            Civilsamhället bidrar med att föra in samhället och något slags
            normalitet i en sluten värld. De öppnar friska dörrar och visar
            på alternativ där varje möte med den häktade kan bidra till förändring,
            som en representant för Sveriges kristna råd uttryckte det.
          </note>
          <note>
            Fru talman! Det finns sällan en lösning på komplexa problem.
            Jag är glad att riksdagen nu kan gå fram med en rad förslag för
            att effektivisera häktningar och minska isoleringen. Från utskottet
            är vi samtidigt tydliga med att detta är några delar för att åstadkomma
            förändring och att det krävs fortsatt arbete och ytterligare åtgärder
            på flera områden.
          </note>
          <note>
            Flera utredningar pågår som har betydelse. En handlar om regelverket
            för utredningar mot just barn som misstänks för brott. En annan
            utredning ska föreslå straffskärpningar för dem som involverar
            unga i kriminalitet. Ytterligare en utreder hur snabbförfarande
            i brottmål för snabbare lagföring kan införas permanent.
          </note>
          <note>
            Frågan om tidiga polisförhör som spelas in under förundersökningen
            i större utsträckning ska kunna användas som bevis under rättegången
            bereds för närvarande på Regeringskansliet.
          </note>
          <note>
            Det handlar vidare om ett fortsatt arbete med en förstärkt rättskedja
            och utvecklad samverkan. Utöver tidigare resursförstärkningar
            kan det finnas behov av ytterligare resurser till rättsväsendet.
            Det handlar också om att öka effektiviteten i rättsväsendets olika
            delar, exempelvis inom Nationellt forensiskt centrum för att minska
            omotiverat långa tider för analys, hantering och undersökningar.
          </note>
          <note>
            Utskottet utgår från att regeringen noga följer utvecklingen
            och återkommer till riksdagen med lagförslag för att effektivisera
            brottmålsprocessen.
          </note>
          <note>
            Anf. 53 ELLEN JUNTTI (M) replik:
          </note>
          <note>
            Fru talman! Som jag sa i mitt anförande rapporterade Ekot i december
            2020 att fler unga rekryteras till kriminella nätverk. I sex av
            sju polisregio ­ ner fanns uppgifter om att barn så unga som tolv
            år rekryterades. Polisen i både Stockholm och Göteborg uppgav
            att det rörde sig om hundratals barn – hundratals – som utförde
            handlingar för kriminella nätverk, till exempel transport av narkotika
            eller vapen. Fyra av sju polisregioner uppgav att rekryteringen
            av barn har ökat de senaste åren och att barnen har blivit allt
            yngre.
          </note>
          <note>
            Flera remissinstanser har varnat för att lagförslaget kommer
            att innebära ett ökat incitament för de gängkriminella att utnyttja
            ännu fler barn. Åklagarmyndigheten, Justitieombudsmannen, Sveriges
            advokatsamfund med flera har sagt det.
          </note>
          <note>
            Detta är förfärligt. Kan ni tänka er en tolvåring som i sitt
            bostads ­ område blir tvingad av gängkriminella att begå brott?
          </note>
          <note>
            I detta mycket allvarliga läge vill regeringen införa lagändringar
            som innebär ett ökat incitament att tvinga unga att begå brott.
          </note>
          <note>
            Var finns barnperspektivet i detta? Det är många remissinstanser
            som har varnat för att det blir för stora skillnader i häktningstider
            för unga respektive vuxna.
          </note>
          <note>
            Anf. 54 CARINA ÖDEBRINK (S) replik:
          </note>
          <note>
            Fru talman! Det smakar illa i munnen när Ellen Juntti pratar
            om barnperspektivet utifrån att barn i större utsträckning skulle
            bli utnyttjade för att vi sätter tidsgränser för häktning. Det
            innebär inte att vi höjer någon ribba, utan vi fastställer en
            tidsgräns för hur länge barn kan vara häktade. Om det finns omständigheter
            som gör att tiden måste förlängas finns den möjligheten.
          </note>
          <note>
            Jag tycker att det är olyckligt att Ellen Juntti vrider argumenten
            och perspektivet på ett sätt som inte stämmer överens med verkligheten.
          </note>
          <note>
            Om man tittar på remissyttrandena ser man att en del säger att
            det kan finnas en risk för att unga kan komma att utnyttjas, men
            å andra sidan är det underlag som har funnits till hands alldeles
            för svagt och otillräckligt för att kunna göra en fullständig
            bedömning.
          </note>
          <note>
            Med Ellen Junttis resonemang kan man säga att häktningstiderna
            för barn ska vara ännu längre, om vi vill undvika att de riskerar
            att utnyttjas av vuxna. Jag tycker att resonemanget byggs helt
            fel. Ellen Juntti hänvisar till att Justitieombudsmannen och Sveriges
            advokatsamfund säger att de ser en risk, men samtidigt säger Ellen
            Juntti inte att båda instanserna har varit tydliga med att det
            är sex månader som gäller. De tillstyrker regeringens proposition.
          </note>
          <note>
            Frågan tillbaka till Ellen Juntti är: Vad är Moderaternas förslag
            för att lösa problemet?
          </note>
          <note>
            Anf. 55 ELLEN JUNTTI (M) replik:
          </note>
          <note>
            Fru talman! Det är väldigt enkelt att svara på den sista frågan.
            Det är att inte införa några tidsgränser över huvud taget, varken
            för unga eller för vuxna. Det är detta vi har föreslagit, och
            det är där vi har haft reservationer. Då blir det ingen skillnad,
            och då ökar inte incitamenten.
          </note>
          <note>
            Carina Ödebrink säger att jag vrider och vänder på det och att
            jag säger att incitamenten för att man ska utnyttja unga ökar.
            Det är inte jag som håller på och vrider och vänder på det, utan
            det är Åklagarmyndigheten, Justitieombudsmannen, Sveriges advokatsamfund
            och många andra som säger att det finns en stor risk för det.
            Det är alltså inte jag som vrider och vänder på det. Carina Ödebrink
            kanske kan läsa remissyttrandena igen, så ser hon också det.
          </note>
          <note>
            Jag vill gå tillbaka till den artikel som de nio åklagarna och
            poliserna skrev. När det gäller att införa tidsgränser för unga
            under 18 år skrev de att det redan i dag är svårt att få någon
            under 18 år häktad och att det med det förslag som nu finns på
            bordet, alltså en tremånadersgräns för unga, blir en ytterligare
            höjning av ribban och ännu svårare att utreda grova brott och
            att det finns en risk att misstänkta släpps ur häktet och kan
            förstöra polisutredningen, som sedan måste läggas ned.
          </note>
          <note>
            Vi moderater litar på att de rutinerade senioråklagare och poliser
            som har skrivit under debattartikeln faktiskt vet vad de pratar
            om. De vill inte hålla unga häktade för skojs skull utan därför
            att det är nödvändigt för att utreda grova brott. Det ska inte
            vara längre än nödvändigt, men det ska vara så länge som är nödvändigt.
          </note>
          <note>
            Min fråga till Carina Ödebrink är: Litar inte Carina Ödebrink
            på vad åklagarna och poliserna säger? Tror Carina Ödebrink att
            de har fel?
          </note>
          <note>
            Anf. 56 CARINA ÖDEBRINK (S) replik:
          </note>
          <note>
            Fru talman! Jag litar på att Sveriges åklagare och andra i rättsväsendet
            gör sitt jobb, och det vet jag att våra ministrar gör också. Där
            tvivlar jag inte en sekund.
          </note>
          <note>
            Men Ellen Juntti presenterar inte svaret på vad Moderaterna vill
            göra. Man vill inte ha några tidsgränser för häktningstider. Att
            Sverige under lång tid har fått kritik för alltför långa häktningstider
            och omfattande restriktioner, i synnerhet för unga, bryr sig Ellen
            Juntti och Moderaterna inte om.
          </note>
          <note>
            För mig handlar detta om tre saker. Det handlar om att vi måste
            svara upp mot den kritik som Sverige under lång tid har fått.
            Det andra är att Ellen Juntti pekar på några personer som är kritiska
            till förslaget, men Ellen Juntti nämner inte att en klar majoritet
            av remissinstanserna faktiskt tillstyrker regeringens förslag,
            som ursprungligen var sex månader för vuxna och tre för barn.
            Det är vad en majoritet av remissinstanserna står bakom, och detta
            tycker jag förtjänar att sägas. Det är lite ohederligt av Ellen
            Juntti att gömma bort det.
          </note>
          <note>
            Sveriges advokatsamfund, som Ellen Juntti hänvisar till, säger
            att den kritik som nu förs fram mot att införa tidsgränser inte
            ska uppfattas som att Moderaternas förslag utgör ett bättre alternativ
            än regeringens förslag. Det gäller att vara tydlig med hur verkligheten
            faktiskt ser ut. Mer behöver göras, men detta är en viktig del.
          </note>
          <note>
            Anf. 57 INGEMAR KIHLSTRÖM (KD) replik:
          </note>
          <note>
            Fru talman! Det finns en skiljelinje i både inlägg och debatt
            mellan oss i oppositionen och dem i regeringsställning.
          </note>
          <note>
            Carina Ödebrink gör det lite enkelt för sig när hon frågar vad
            vi vill göra. Jag vet inte om Carina lyssnade på mitt anförande,
            men jag kan säga att bara att införa en tidsgräns är att ge ett
            väldigt enkelt svar på ett problem som vi, som Carina Ödebrink
            mycket riktigt lyfter fram, har fått kritik för i Sverige.
          </note>
          <note>
            Samtidigt är det ett faktum att vi i dagens brottslighet ser
            att det begås ett stort antal brott av yngre personer. Det är
            ofta äldre gängkriminella som tvingar eller uppmuntrar personer
            i ung ålder att begå brott. Jag vill läsa ur artikeln i Dagens
            Nyheter från nio poliser och åklagare som jobbar med detta. Det
            står så här:
          </note>
          <note>
            ” Under 2020 var det totalt tolv ungdomar under 18 år som satt
            häktade mer än tre månader. Hälften av dessa – sex stycken – satt
            häktade för mord. Övriga sex satt häktade för försök till mord,
            synnerligen grovt narkotika ­ brott, olaga frihetsberövande […]
            och grovt narkotikabrott [ …] . Båda de grova narkotikabrotten
            avsåg brott som för en person över 21 år hade haft ett straffvärde
            på över fem års fängelse. Om man nu anser att färre häktningar
            av ungdomar ska överskrida tre månader – i vilka av dessa fall
            hade det varit värt att riskera hela utredningen genom att häva
            häktningen? ”
          </note>
          <note>
            Det är min fråga till Carina Ödebrink. Vilka av dessa tolv ungdomar
            som begick grova brott hade det varit lämpligt att släppa, utifrån
            att häktningskravet skulle vara tre månader?
          </note>
          <note>
            Anf. 58 CARINA ÖDEBRINK (S) replik:
          </note>
          <note>
            Fru talman! Tack, Ingemar Kihlström, för frågan!
          </note>
          <note>
            Jag ser det så här: Att vi nu tar beslut om att införa tidsgränser
            innebär inte att personer, vare sig unga eller vuxna, ska släppas
            ur häkte om det finns skäl för att de ska stanna kvar. Det är
            därför vi har ventilen. Om personer blir häktade och är misstänkta
            för grova brott – det är ju häktning det handlar om, inte en fängelsedom
            – ska det naturligtvis säkerställas av åklagare och domstol att
            personerna blir frihetsberövade i den utsträckning som behövs.
            Det blir ingen skillnad jämfört med det läge som det blir om vi
            inför tidsgränser.
          </note>
          <note>
            Vi tycker, och det tror jag att Ingemar Kihlström och Kristdemokraterna
            också gör, att det behöver finnas tidsgränser för att man ska
            kunna vara handlingsdirigerande och se till att planen för utredning
            och sedan lagföring löper på i rimlig tid.
          </note>
          <note>
            Jag tycker att Ingemar Kihlström gör det lite lätt för sig när
            han säger att vi bara vill införa tidsgränser. Det handlar inte
            om det, och detta redogjorde jag för i mitt inlägg. Det handlar
            om att ta vara på de utredningar som nu pågår och som är på väg
            fram, att se till att resurser tillförs och att myndigheterna
            får det utrymme de behöver för att klara av att utreda och lagföra.
          </note>
          <note>
            Men återigen: Jag tycker inte att jag får något svar om vad som
            är Kristdemokraternas lösning när det gäller att möta den kritik
            som Sverige under lång tid har fått.
          </note>
          <note>
            Anf. 59 INGEMAR KIHLSTRÖM (KD) replik:
          </note>
          <note>
            Fru talman! Vi kan konstatera att den analys som Carina Ödebrink
            gjorde delas också av mig. Som Carina Ödebrink säger borde ingen
            av de tolv som var barn och som skulle omfattas av en tidsgräns
            släppas fria, men varför ska man då ha en tidsgräns?
          </note>
          <note>
            De har begått allvarliga brott, och Carina Ödebrink säger själv
            att vi har en ventil för att inte släppa dem som har begått brott
            fria. Detta är konkret vad som kommer att ske.
          </note>
          <note>
            Dessa poliser och åklagare lyfter fram att det kommer att bli
            mycket svårare, eftersom man måste argumentera. Enligt propositionen
            måste det vara fråga om synnerliga skäl. Vi kan konstatera att
            vi har en brottslighet.
          </note>
          <note>
            Jag skulle vilja återvända till den punkt som Carina Ödebrink
            tog upp. Hon sa att vi inte har något svar. Vi har ett svar. En
            sådan här förändring borde man göra med ett helhetsperspektiv.
            Man tar inte bara ett litet plåster och sätter över ett djupt
            sår. Man ser till hela bilden.
          </note>
          <note>
            En stor orsak till att vi har långa häktningstider är den kö
            som finns hos NFC. Det vore bättre att börja med att se till att
            det blir en effektivisering och finns resurser där och att man
            också, precis som sägs, genomför reformer i fråga om omedelbarhetsprincipen.
            Då blir det ett helhetsgrepp utifrån synen att resurserna möjliggör
            korta häktningstider. Då inför man gränser för det. Det är det
            som vi säger borde göras.
          </note>
          <note>
            Nu tar man det lilla plåstret och sätter över det stora såret
            – häktningstiderna – och tror att såret läker. Det kommer det
            inte att göra. Brottsligheten i Sverige ser helt annorlunda ut
            just nu. Det behöver regeringen och Carina Ödebrink inse.
          </note>
          <note>
            Anf. 60 CARINA ÖDEBRINK (S) replik:
          </note>
          <note>
            Fru talman! Jag kan försäkra Ingemar Kihlström om att regeringen
            tar denna fråga på största allvar. Denna fråga är också en del
            i en större helhet för att åstadkomma en effektivare hantering
            av häktningar, minskad isolering och en effektiv rättsprocess.
            Det var det som jag försökte redogöra för i mitt inlägg och som
            jag hoppas att Ingemar Kihlström noterade.
          </note>
          <note>
            Det behövs mer resurser. Det sa jag också i mitt inlägg. Vi är
            inte främmande för att påpeka för regeringen om vi ser ett behov.
            Och jag utgår från att regeringen kommer att följa denna fråga
            noga. Det har tillförts resurser, och det har gjorts straffskärpningar
            och vidtagits andra åtgärder för att komma till rätta med kriminaliteten
            och dess orsaker. I den delen känner jag en tillförsikt att vi
            faktiskt hanterar denna fråga.
          </note>
          <note>
            När det gäller mer resurser kan man inte bara slänga in mer resurser.
            Man måste också se till att resurserna används så effektivt som
            möjligt. En rapport från Statskontoret 2016 visade att det var
            ineffektiva arbetsprocesser på NFC som var den enskilt viktigaste
            faktorn till att hanteringen var för långsam.
          </note>
          <note>
            Sedan måste jag avsluta med att säga att det är bara tre år sedan
            Kristdemokraterna i en motion tydligt pekade på vikten av att
            man faktiskt skulle komma till rätta med och minska restriktionerna
            för unga och se till att Sverige kunde fullfölja de åtaganden
            som vi har när det gäller denna fråga. Men det finns inte längre
            med över huvud taget.
          </note>
          <note>
            Anf. 61 KATJA NYBERG (SD) replik:
          </note>
          <note>
            Fru talman! När det gäller de restriktioner som regeringen vill
            att domstolen ska ta över från åklagarna undrar jag om regeringen
            inte litar på att åklagarna gör sitt jobb. Det är åklagarna som
            är experterna, som utreder och som har fullständig kännedom om
            utredningen. Man använder inte restriktioner lättvindigt, utan
            man använder restriktioner för att man ska få ett bra utredningsresultat
            helt enkelt. Det finns ingen annan anledning till att man ska
            använda restriktioner. Det gör man för att de misstänkta inte
            ska påverka utredningen eller hota vittnen eller målsägande och
            så vidare. Dessutom skulle det innebära att gränsen mellan förundersökningsledare
            och domare skulle suddas ut och att åklagaren då skulle behöva
            förklara hela utredningen för domstolen. Det är inte bara tidsödande
            utan också väldigt kostsamt.
          </note>
          <note>
            Jag undrar därför hur regeringen resonerar kring detta.
          </note>
          <note>
            Anf. 62 CARINA ÖDEBRINK (S) replik:
          </note>
          <note>
            Fru talman! Jag tackar Katja Nyberg för frågan. Precis som jag
            berörde i mitt inlägg är den ordning som vi har i dag, där åklagaren
            har generell rätt att meddela restriktioner, kritiserad och har
            varit det under lång tid. Europarådet och andra har rekommenderat
            regeringen att vidta åtgärder och ändra på detta så att det blir
            domstolen i stället för åklagaren som ska meddela restriktioner.
            Detta kommer att ske på åklagarnas initiativ. Jag misstror inte
            alls åklagarna. Men det är viktigt med en domstolsprövning där
            behovet av restriktioner tydligare behöver motiveras och bemötas,
            och där domstolen är den som slutligen får ta ställning. Detta
            finns redan i dag. Riksåklagaren har tagit fram riktlinjer för
            hur detta ska hanteras. Även tidsplaner och andra delar finns
            inskrivna.
          </note>
          <note>
            Regeringen anser att denna fråga är så pass viktig. Det handlar
            också om att uppfylla våra internationella åtaganden. Därför anser
            man att detta behöver ändras.
          </note>
          <note>
            Men frågan är densamma till Sverigedemokraterna. Katja Nyberg
            sa i sitt inlägg att ingen vill ha långa häktningstider. Så är
            det. Men hur ska vi då komma till rätta med de krav som faktiskt
            ställs på oss, och hur ska vi möta den kritik som vi har fått
            under lång tid? Vad är Sverigedemokraternas lösning på det?
          </note>
          <note>
            Anf. 63 KATJA NYBERG (SD) replik:
          </note>
          <note>
            Fru talman! Detta är definitivt inte en lösning på det. Man kommer
            att åsidosätta hela den svenska processordningen genom att göra
            på detta sätt.
          </note>
          <note>
            Jag vet utifrån den yrkeskunskap jag har hur åklagare jobbar.
            Och detta gör bara att det blir ännu mer jobb för åklagare och
            domstol att driva igenom detta. Detta är därför ett väldigt slöseri
            med resurser och kommer att göra att allt helt enkelt blir mycket
            mer tungrott. Åklagare är väldigt kompetenta. De vet vad de ska
            ta beslut om och varför i ärendena.
          </note>
          <note>
            Regeringen säger att man vill att åklagaren ska redovisa en tidsplan
            i samband med förlängning. Vad är anledningen till det? Det visar
            också att man inte riktigt tror att åklagare klarar av att utföra
            sitt jobb i den form som de gör i dag, utan man vill ålägga dem
            ännu mer arbetsuppgifter och lägga över detta på domstol. Åklagarna
            ska dessutom redovisa en tidsplan. Hur resonerar ni kring det?
          </note>
          <note>
            Anf. 64 CARINA ÖDEBRINK (S) replik:
          </note>
          <note>
            Fru talman! Jag tackar för frågan. Precis som jag redogjorde
            för är detta en del av de åtgärder som har vidtagits för att kunna
            möta kritiken mot långa häktningstider och restriktioner. Men
            de vidtagna åtgärderna har över tid inte visat sig få den effekt
            som är önskvärd. Det finns riktlinjer och föreskrifter om att
            åklagare ska planera och bereda processen skyndsamt. Men vi ser
            ändå inte att utvecklingen går åt rätt håll. Då anser jag och
            regeringen att det är viktigt att detta faktiskt tydligare markeras
            i lagtexten.
          </note>
          <note>
            Jag ser inte att detta är det problem som Sverigedemokraterna
            och oppositionen i övrigt vill göra det till. Jag tycker att det
            är sorgligt, fru talman. Det är beklagligt att oppositionen inte
            tydligare kan tala om vad som är lösningen för att möta den kritik
            som vi har fått när det gäller alltför långa häktningstider och
            alltför omfattande restriktioner, där barn i praktiken blir isolerade.
          </note>
          <note>
            Norge och Danmark har över tid fått samma kritik. De har vidtagit
            åtgärder, och där kan vi nu se att häktningstiderna har minskat
            väsentligt. Då tycker jag inte att det är konstigare än att vi
            också borde kunna göra det. Det är en orsak till det som vi nu
            går fram med.
          </note>
          <note>
            Anf. 65 JOHAN PEHRSON (L):
          </note>
          <note>
            Fru talman! Vi behöver kanske inte förbanna oppositionen, höll
            jag på att säga. Den är emot det förslag som regeringen lägger
            fram. Det är ett beteende som jag känner igen från de senaste
            25 åren i den här kammaren. Men då ska vi andra, som står bakom
            propositionen, visa vad vi ska göra i stället. Det är jätteviktigt.
          </note>
          <note>
            Fru talman! Jag vill börja med hur det här lagstiftningsarbetet
            har kommit till. Som det har redogjorts för beror det bland annat
            på att det finns olika internationella instanser som har pekat
            på allvaret i de långa häktningstiderna i Sverige. Man har pratat
            om tortyr. Ursäkta mig, fru talman, men detta är ju helt bisarrt.
            Tortyr i svenska häkten? Det är begreppsförvirring i parallella
            universum. Man vet inte vad de avser. Men det är klart att en
            person inte ska sitta häktad för länge. Det är mycket allvarligt.
            Häktningstiderna ska hållas korta och hållas nere.
          </note>
          <note>
            Det kom en utredning om det här 2015. Den behandlades. Åklagarna
            sa ja – det här är bra, vi ska framåt, vi måste jobba med det
            här. De flesta människor tycker ju att det är bra med planer,
            regleringar, tidsgränser och effektiva myndigheter. Det gäller
            såklart åklagare och poliser också. Men efter 2015, då utredningen
            kom, hände det tyvärr en hel del med brottsligheten i Sverige.
            Den blev allt grövre. Det blev trängre i våra fängelser. Polisen
            drabbades – nej, drabbades är fel ord; vi beslutade om en omorganisation
            som satte dess effektivitet på halt ett tag, kan man säga. Nu
            börjar det bli bättre. Åklagarna har under lång tid varit svältfödda.
            Nu hoppas jag att det blir lite bättre med den budget som ser
            riksdagens ljus under kommande dagar.
          </note>
          <note>
            Än slank han hit, än slank han dit, sa ledamoten Kihlström. För
            att citera ur något annat kulturellt storverk kan man ta Sällskapsresan
            : Taskig tajmning, Hedlund! Med tanke på skottvidden ligger detta
            inte helt perfekt.
          </note>
          <note>
            Jag vill gå tillbaka till hur många det här drabbar. Vi i utskottet
            har fått nya uppgifter till och från. År 2019 var det 34 av 6
            512 fall av häktning av vuxna som överskred nio månader. Då ska
            man komma ihåg att vi nu har en undantagsregel, för det går inte
            att ha helt fasta tidsgränser. Det kan finnas viktiga rättssäkerhetsaspekter
            som går förlorade om man tvingas släppa ut folk med en så kallad
            stupstock, det vill säga en fast tidsgräns.
          </note>
          <note>
            Till dem som uttryckt oro i replikskiftena vill jag säga att
            det står att det ska fästas avseende vid straffvärdet, vid huruvida
            brottet är svårutrett och vid den häktades eget agerande. Dessa
            saker ska sammanvägas för att se om det föreligger synnerliga
            fall.
          </note>
          <note>
            Då, fru talman, kan man påminna om vår konstitutionella funktion
            här. Detta är den sista passagen innan vi i eftermiddag röstar
            om det här och det blir svensk lag. Till den som känner sig orolig
            kan jag säga att avsikten från oss som står bakom propositionen
            i den här delen – detta får gärna efterföljande talare bekräfta
            – är att det här synnerliga skälet ska användas exakt så som det
            står i betänkandetexten. Det går inte att säga exakt vilka fall
            det ska gälla, men det handlar inte bara om straffvärde utan även
            om den misstänktes eget beteende och huruvida det är svårutrett.
            För Liberalerna går det att ställa sig bakom detta.
          </note>
          <note>
            Jag har gått igenom remissinstansernas svar några gånger nu.
            Det talas om tidsgränser hit och dit. Svaren är – vi ska snart
            sluta med citat på engelska, fru talman – lite ”all over the place”.
            Vad jag menar är att det finns en bredd. Det är några som tycker
            att vi bara ska ha 30 dagar för barn, oavsett om de har skjutit
            ihjäl några stycken eller vad de har gjort. Det är naturligtvis
            helt orimligt. Sedan finns det några som tycker att vi inte ska
            ha några tidsgränser alls, det vill säga åklagarna i dag. För
            fem år sedan tyckte man att det var utmärkta förslag med tidsgränser.
            Det går fort i förändringarna ibland.
          </note>
          <note>
            Där vi nu står är det viktigaste vi har att göra att för det
            första se till att vi från kammaren garanterar att undantaget
            ska kunna tillämpas och för det andra göra de andra förändringar
            som är viktiga, med resurser till hela rättskedjan. Som sagt kommer
            det snart en vårbudget, och det kommer sedan en budget för nästa
            år. Här krävs det massiva satsningar. Det står Liberalerna bakom.
            Rättsstaten först! Återupprätta rättsstaten!
          </note>
          <note>
            Det handlar även om särskilda funktioner. Polisens nationella
            forensis ­ ka centrum är helt avgörande. Vi liberaler står bakom
            det som regering ­ en aviserat om att ändra omedelbarhetsprincipen
            och muntlighetsprincipen i domstol. Vi liberaler står också bakom
            de viktiga straffprocessuella tvångsmedel som är nödvändiga. Jag
            har tidigare under förmiddagen i kammaren nämnt detta med Encrochat
            och att det nu spelas upp interiörer som ett pärlband på rättegångar.
            Jag ska inte föregripa någon rättegång, men sannolikt kommer ett
            antal mycket obehagliga människor med svag jagkänsla, totalt empatilösa
            och mycket farliga, att låsas in under lång tid.
          </note>
          <note>
            Dessa tvångsmedel är helt nödvändiga, inte minst de som använts
            av poliser ute i Europa beträffande Encrochat, liksom kameraövervakning,
            som vi just har underlättat för från den här kammaren. Det är
            viktigt att samla bevis när den vanligaste kommentaren från många
            vid grova brott är: Inga kommentarer. Det är den vägen vi ska
            gå för att se till att vi verkligen får kraft i arbetet med att
            korta tiderna.
          </note>
          <note>
            Jag kan inte yrka bifall till mitt särskilda yttrande, fru talman,
            men jag står bakom det. Där framgår det vad vi ska göra.
          </note>
          <note>
            Det står att vi följer detta noga. Regeringen har åtagit sig
            att följa detta mycket noga. Vi återkommer direkt om det innebär
            att proportionen – 34 av 6 512 fall har det varit – ger anledning
            att anse att det inte kan vara fråga om synnerliga skäl.
          </note>
          <note>
            Anf. 66 RASMUS LING (MP):
          </note>
          <note>
            Fru talman! Sverige har länge fått hård internationell kritik
            för våra långa häktningstider. Detta gäller inte minst för dem
            som är barn. Propositionen som vi hanterar i detta betänkande
            och som ska reglera hur långa häktningstiderna får vara är därför
            väldigt välkommen. Det här är någon ­ ting som vi från Miljöpartiet
            länge har velat se. Jag trodde, i likhet med vad Helena Vilhelmsson
            sa tidigare under debatten, att detta skulle klaras av under Centerpartiets
            ledamot Johan Hedins föräldraledighet. Jag var också föräldraledig
            under hösten och trodde att det här skulle vara klart sedan länge.
            Nu blev det inte så, men jag är väldigt glad att vi i dag kommer
            att fatta detta beslut och att det sedan kommer att gälla.
          </note>
          <note>
            Fru talman! För ett par år sedan, under sommaren 2019, skedde
            en häktning som blev väldigt uppmärksammad. En världsberömd amerikansk
            rappare blev häktad i Stockholm efter en misshandel. Häktningen
            blev omskriven och omdiskuterad i Sverige och utomlands. Personen
            satt i häkte i en månad innan han dömdes och kunde flyga hem till
            USA.
          </note>
          <note>
            Som tur är hör det inte till vanligheterna att en amerikansk
            president har synpunkter på enskilda fall i Sverige. Men vid sidan
            av all denna uppståndelse förde händelsen med sig att fokus under
            ett par veckor kom att riktas mot hur regelverket för häktningar
            ser ut. En person som är misstänkt kan under vissa förutsättningar
            bli häktad under en brottsutredning. Det är nödvändigt att den
            möjligheten finns. Inte sällan är det också nödvändigt att det
            finns restriktioner för att den häktade inte ska påverka utredningen.
            Jag har sett i statistiken att det är en stor majoritet av de
            som sitter häktade som har restriktioner.
          </note>
          <note>
            Regeringen har aviserat att omedelbarhetsprincipen ska ändras
            så att tidiga förhör får större betydelse. Det är någonting som
            har varit efterfrågat av bland annat Åklagarmyndigheten för att
            komma till rätta med de långa häktningstiderna och även kunna
            få påverkan på vilka restriktioner som används.
          </note>
          <note>
            Fru talman! Den här debatten och även den tidigare om Kriminalvår
            ­ den har pågått ett tag. Under debatten har regeringen presenterat
            en lag ­ rådsremiss om just detta. Det finns mer saker, fru talman,
            att göra kring detta. Det handlar inte enbart om beslutet som
            fattas i dag om häktnings ­ tider på nio månader för vuxna och
            tre månader för barn, utan det är andra saker som också behöver
            göras.
          </note>
          <note>
            Det gäller att hantera stora komplexa brottmål bättre och att
            ge större tyngd för domstolarna med tidigare förhör. Det gäller
            även åtgärder för att Nationellt forensiskt centrum inom polisen
            ska fungera bättre så att människor inte sitter häktade onödigt
            länge i väntan på att dna-prover ska analyseras. Det som görs
            i dag är viktigt, men det långt ifrån de t enda som behöver göras.
          </note>
          <note>
            Fru talman! Detta gäller särskilt för barn. En förbättring vid
            sidan av gränserna är också att barn ska ha rätt att träffa personal
            eller andra fyra timmar per dag. Situationen i en häktescell är
            oerhört utsatt. Det förekom ­ mer naturligtvis också att någon
            sitter häktad och i ett senare skede visar sig vara oskyldig.
          </note>
          <note>
            Det är något som man under pågående utredning kommer fram till
            eller om någon blir dömd eller inte i domstolen. Men vi kommer
            aldrig att komma ifrån att det under en sådan process finns människor
            som är oskyldiga. Därför är det också ur den aspekten viktigt
            att förhållandena är så mänskliga som möjligt.
          </note>
          <note>
            Fru talman! Jag ska slutligen säga något om det som kommit upp
            i debatten. Det har varit en lång process med betänkandet. Den
            kritik som kom från Lagrådet var att det tyckte att nio månader
            var för långt. Det hade inte någon erinran mot det ursprungliga
            förslaget på sex månader som regeringen lade fram.
          </note>
          <note>
            Detta är ett steg i rätt riktning. Det blir en tidsgräns, och
            det är väldigt bra. Med det yrkar jag bifall till utskottets förslag
            i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 10 Alkohol-, narkotika-, dopnings-, tobaks- och spelfrågor
          </note>
          <note>
            Socialutskottets betänkande 2020/21:SoU20
          </note>
          <note>
            Alkohol-, narkotika-, dopnings-, tobaks- och spelfrågor
          </note>
          <note>
            föredrogs.
          </note>
          <note>
            Anf. 67 JOHAN HULTBERG (M):
          </note>
          <note>
            Fru talman! Nu har vi att debattera och senare rösta om motionsyrkanden
            från den allmänna motionsperioden avseende alkohol, narkotika,
            dopning, tobak och spel. Det är alltså de frågor som ryms i akronymen
            ANDTS.
          </note>
          <note>
            Dagens debatt är kanske närmast att betrakta som en prolog till
            den debatt som vi senare i vår kommer att ha om regeringens förslag
            till en förnyad ANDTS-strategi. I dag lämnar vi moderater in vår
            följdmotion på regeringens strategi. Det är en strategi som vi
            är djupt besvikna på och kritiska till. Därför lämnar vi en lång
            rad förslag till förändringar, förbättringar och kompletteringar
            av strategin.
          </note>
          <note>
            Regeringen har helt uppenbart kört fast i gamla hjulspår och
            tycks vara oförmögen att av egen kraft ompröva och utveckla strategin
            och insatserna på detta så viktiga område. Jag är dock förhoppningsfull
            om att vi här i riksdagen, som så många gånger förr när det gäller
            ANDTS-frågorna, ska kunna forma majoriteter för en bättre och
            mer framåtsyftade politik.
          </note>
          <note>
            Det är en politik som bland annat utgår ifrån det faktum att
            det är en enorm skillnad på olika tobaks- och nikotinprodukter.
            Rökning är livsfarligt. Att snusa eller använda andra rökfria
            tobaks- och nikotinprodukter är det inte, även om dessa varor
            sannerligen inte är några hälsoprodukter.
          </note>
          <note>
            Fru talman! Vi behöver ett nytt övergripande mål för ANDTS-politiken
            som säger att de sociala och medicinska skadorna orsakade av tobaks-
            och nikotinprodukter, precis som av alkohol och spel om pengar,
            ska mins ­ ka. Och övriga mål för ANDTS-politiken behöver vara
            utvärderingsbara.
          </note>
          <note>
            Fru talman! Jag har tidigare när vi debatterat ANDTS-frågorna
            här i kammaren lyft fram och kritiserat regeringen för att man
            silar mygg men sväljer kameler. Man vill till exempel detaljreglera
            hur många prillor en snusdosa måste innehålla samtidigt som man
            saknar svar på hur man ska minska den enormt omfattande smugglingen
            av alkohol som säljs till inte minst ungdomar.
          </note>
          <note>
            Från Moderaternas sida vill vi stärka hela rättsväsendet, inte
            minst genom fler poliser i yttre tjänst. Vi vill därtill ge ett
            förstärkt brottsbekämpande uppdrag till Tullverket så att smuggling
            och illegal handel med alkohol, liksom med narkotika, dopningspreparat
            och tobak, mer kraftfullt och framgångsrikt kan bekämpas.
          </note>
          <note>
            När det gäller alkohol vill vi samtidigt skapa bättre förutsättningar
            för småskaliga alkoholproducenter och därmed också för anknytande
            besöksnäring. Det är producenter som bidrar till en sundare alkoholkultur
            där hantverk, smak och ursprung står i centrum snarare än pris
            och berusning. Därför vill vi moderater öppna för gårdsförsäljning.
            Därför vill vi se över hur Systembolaget bättre kan ge lokala
            producenter förutsättningar att sälja sina produkter till en bredare
            kundkrets. Därför vill jag yrka bifall till Kristdemokraternas
            och Moderaternas gemensamma reservation nummer 5.
          </note>
          <note>
            Fru talman! Det är hög tid för en ANDTS-politik med fokus på
            resultat. I fjol gjorde en enig riksdag ett tillkännagivande till
            regeringen om att en fortsatt restriktiv narkotikapolitik måste
            kombineras med en god missbruks- och beroendevård som innehåller
            insatser för att minska narkotikans skador. Vidare uppmanade riksdagen
            regeringen att ta initiativ till en nollvision för den narkotikarelaterade
            dödligheten. En sådan nollvision finns nu med i regeringens förslag
            till en förnyad ANDTS-strategi. Men strategin saknar i stort svar
            på hur visionen ska nås.
          </note>
          <note>
            Från Moderaternas sida lägger vi därför fram ett antal förslag
            för att gå från ord till handling. Blott en vision räddar ju tyvärr,
            fru talman, inte några liv. Grundläggande för att utveckla en
            bättre beroendevård är att vi vet hur dagens vård, liksom hur
            narkotikasituationen i stort och det tunga missbruket i synnerhet
            , ser ut i Sverige. För att sätta in rätt lösningar behöver vi
            helt enkelt ha en ordentlig bild av hur problemet ser ut. Men
            det har vi tyvärr inte i dag. Därför behövs en ordentlig kartläggning.
          </note>
          <note>
            Vidare föreslår vi moderater inrättandet av ett nationellt forskningsorgan,
            utredning av en skärpt vårdgaranti inom beroendevården liksom
            en nationell överdosstrategi. Vi tror att en sådan strategi behövs
            som ett av många verktyg för att minska den svenska narkotikarelaterade
            dödlighe ­ ten. Det är en dödlighet som enligt EU:s narkotikabyrå
            är Europas högsta. I en överdosstrategi bör rimligen det som vi
            nu, återigen i total enighet, tillkännager för regeringen ingå,
            nämligen ökad tillgång till naloxonläkemedel. Det är ett läkemedel
            som häver överdoser och som därmed räddar liv.
          </note>
          <note>
            Fru talman! Jag är glad över att riksdagen fortsätter att driva
            på för en bättre beroendevård och för åtgärder och reformer som
            kan rädda liv. Tidigare har riksdagen som sagt enats om behovet
            av en nollvision för den narkotikarelaterade dödligheten.
          </note>
          <note>
            Riksdagen har också krävt att regeringen ska göra en analys av
            erfarenheterna från de länder som redan har infört generisk klassificering,
            alltså familjeklassificering, av psykoaktiva substanser – detta
            efter ett för ­ slag från M, C, KD och L från 2018. Den analysen
            väntar vi fortfarande på.
          </note>
          <note>
            Fru talman! Regeringens ANDTS-politik håller inte måttet. Jag
            och Moderaterna kommer därför fortsatt att driva på för att få
            på plats en mer systematisk och uppföljningsbar politik. Det är
            en politik där mål och vi ­ sioner följs av konkreta åtgärder
            – åtgärder som bidrar till en bättre folk ­ hälsa och som räddar
            liv.
          </note>
          <note>
            Anf. 68 CHRISTINA ÖSTBERG (SD):
          </note>
          <note>
            Fru talman! I dag debatterar vi betänkande SoU20, och jag vill
            börja med att yrka bifall till reservation 1.
          </note>
          <note>
            Hur kan vi praktiskt använda kunskapen om att rökning ökar risken
            för missbruk? Ett svar från många som arbetar med ungdomar, droger
            och beroende är att denna kunskap måste motivera oss att lägga
            ännu mer kraft på tobaksförebyggande insatser. Inte minst viktigt
            är att föräldrar får ökad kunskap om hälsoriskerna och om att
            rökning kan vara en inkörsport till annat missbruk. Det kan motivera
            dem att agera ännu mer kraftfullt för att få barnen att inte röka.
          </note>
          <note>
            Det gäller också att föräldrar förstår att de har stora möjligheter
            att påverka sina barns attityder och beteenden genom att själva
            inte röka eller snusa och genom att tala med barnen och ungdomarna
            om riskerna.
          </note>
          <note>
            Genom att hålla lite koll på vad tonåringen gör och vilka han
            eller hon umgås med kan du som förälder förebygga alkoholproblem.
            Att ha en känslomässig t stabil och nära relation har också en
            skyddande effekt.
          </note>
          <note>
            Skolan har en central roll i att tidigt upptäcka om en elev befinner
            sig i svårigheter. All personal i skolan bör ha kunskap om hur
            man ska upptäcka beteendeförändringar. Det handlar inte bara om
            att upptäcka droger, utan det kan även handla om att ha rutiner
            för att tidigt fånga upp beteendeförändringar, skolfrånvaro eller
            kognitiva svårigheter.
          </note>
          <note>
            Samstämmiga forskningsresultat visar att det är en skyddsfaktor
            att klara skolan. Elevhälsan fyller också en viktig funktion som
            resurs och skyddsnät och även som en brygga till bland annat socialtjänsten.
          </note>
          <note>
            Ungdomsmottagningarna har hög trovärdighet hos unga personer
            och är en välkänd instans och en viktig aktör när det handlar
            om att tidigt upptäcka missbruk, beroende och psykisk ohälsa.
            Det saknas dock vägledning för vad som är ungdomsmottagningarnas
            uppdrag. Det finns ungdomsmottagningar som inkluderar alkohol-
            och drogrådgivning i sin verksamhet, men detta arbete behöver
            utvecklas.
          </note>
          <note>
            Fru talman! Sett till befolkningsmängd är antalet tobaksrelaterade
            dödsfall i Sverige lägst i Europa, vilket är positivt. Det är
            välbelagt att detta beror på att svenskar snusar mer och röker
            mindre. Den rimliga ingången i tobakspolitiken borde vara att
            verka för skademinimering genom att stödja de initiativ som leder
            till färre skador.
          </note>
          <note>
            Att snus orsakar färre skador än cigaretter är ingen nyhet. Till
            skillnad från cigaretter har dock snus en funktion att fylla folkhälsomässigt
            som ett hälsosammare alternativ till rökning. Därför vore det
            önskvärt att det i nästa ANDTS-strategi finns ett skadereduceringsperspektiv
            även för tobak, som det gör på alkoholens område.
          </note>
          <note>
            I Norge har skademinimering inkluderats i tobaksstrategin, och
            i den senaste budgetpropositionen beslutades det om en skattesänkning
            på snus med 25 procent, men med bibehållen hög skatt på cigaretter,
            för att få be ­ fintliga rökare att gå över till mindre skadliga
            alternativ. Liknande steg har tagits i Nya Zeeland, USA och Italien.
          </note>
          <note>
            I drivandet av en politik som uppmuntrar människor att välja
            mindre skadliga alternativ finns en oerhört stor potential att
            komma i mål med att skapa ett rökfritt Sverige. Samtidigt är det
            viktigt att följa upp de rökfria tobaks- och nikotinprodukterna
            regelbundet, framför allt för att säkra att de inte lockar till
            sig nya grupper användare såsom ungdomar, före detta rökare eller
            icke-rökare.
          </note>
          <note>
            Det sägs ibland att alkohol är en inkörsport till narkotika,
            till exempel cannabis. De flesta som dricker alkohol funderar
            inte ens på att testa narkotika. Däremot är det nästan bara rökare
            som testar cannabis. Men de flesta som prövar droger för första
            gången gör det när de är berusade. Det är ännu en anledning till
            att ha tydliga gränser kring alkohol.
          </note>
          <note>
            Fru talman! Pulver, drycker och piller är exempel på produkter
            som lockar med bättre hälsa och löften om ökad prestation och
            mer uthållighet. Marknadsföringen är aggressiv. Studier visar
            att sju av tio pojkar som regelbundet tränar på gym äter någon
            form av kosttillskott dagligen.
          </note>
          <note>
            Fakta och kunskap om kosttillskott bland unga är ett utvecklingsområde
            där det saknas information och metoder att arbeta med frågan.
            Kunskapen om vilka som använder dopningsmedel är bristfällig.
            Det som har framkommit är att användarna till större del vistas
            i träningsmiljöer, och därför är träningsanläggningar en fortsatt
            viktig arena för det dopningsförebyggande arbetet.
          </note>
          <note>
            Fru talman! Ansvarsfull Alkoholservering, Krogar mot Knark, 100
            % Ren Hårdträning och Fotboll utan Fylla är några framgångsrika
            metoder som STAD, Stockholm förebygger alkohol- och drogproblem,
            står bakom. Det finns även fler förebyggande metoder inom ANDTS-området
            som utvecklats och visat sig vara framgångsrika. I dag är STAD
            den största aktören i Sverige inom metodutveckling på ANDTS-området.
          </note>
          <note>
            Preventionsarbete kräver långsiktighet, och problemet i dag är
            att ingen myndighet ansvarar för förvaltning, kvalitetssäkring
            och vidareutveckling av metoderna. Kommuner och regioner behöver
            centralt stöd och utbildning i att använda metoderna på rätt sätt,
            vilket i dag saknas. Får de inte det kommer resultaten att utebli,
            trots satsade resurser. Sverigedemokraterna anser att ett nationellt
            kompetenscentrum likt STAD:s organisation behövs.
          </note>
          <note>
            Anf. 69 ANDERS W JONSSON (C):
          </note>
          <note>
            Fru talman! Det vi diskuterar i dag är de motioner som inkom
            under allmänna motionstiden under rubriken ANDTS eller, enklare
            sagt, beroendesjukdomar. Hur ska vi förhindra att människor insjuknar
            i beroendesjukdomar? Och när man väl har gjort det – vilken typ
            av behandling ska man få?
          </note>
          <note>
            Det här blir, precis som tidigare har sagts, lite grann av en
            fördiskus ­ sion, för nu har regeringen äntligen kommit med sin
            så kallade ANDTS-strategi. I dag är det sista dagen för oss i
            riksdagspartierna att lämna in våra följdmotioner. Jag har nyss
            skrivit under vår motion, där jag föreslår ett avslag på regeringens
            ANDTS-strategi därför att den helt enkelt är un ­ dermålig.
          </note>
          <note>
            Fru talman! Det är också lite märkligt att vi just för den här
            sjukdomsgruppen ska ha en riksdagsdebatt om hur vi ska förebygga
            och behandla. Vi har ju ingen särskild riksdagsdebatt om hjärt-kärlsjukdomar,
            diabetes eller andra sjukdomsgrupper. Men just när det gäller
            de här sjukdomarna blir det en riksdagsdebatt.
          </note>
          <note>
            Detta hänger samman med att diskussionen kring just beroendesjukdomarna
            tyvärr sedan decennier tillbaka har varit politiserad. Det handlar
            om politiska ideologier, tyckande och tänkande. Det är det som
            gör att vi har hamnat så snett. Detta är säkert en av förklaringarna
            till att Sverige exempelvis har bland Europas absolut högsta dödlighet
            bland människor med ett narkotikaberoende.
          </note>
          <note>
            På 70-talet trodde vi att det bara fanns socioekonomiska förklaringsmodeller
            till detta, och på 80-talet trodde vi att om man bara förklarade
            krig mot narkotikan och hade nolltolerans skulle allting lösa
            sig.
          </note>
          <note>
            Det färskaste exemplet på detta är egentligen statsministerns
            uttalande för något år sedan, då han sa: Vi vet att den största
            konsumtionen av narko ­ tika återfinns i de välbärgade områdena
            Djursholm och Danderyd. Så vet vi att det är.
          </note>
          <note>
            När han sa det var det nog många som undrade var han hade fått
            den faktauppgiften ifrån. De flesta vet ju att i många av problemen
            i vår folkhälsa – alltifrån att man rör sig för lite och äter
            fel till att man röker, dricker och använder narkotika – finns
            det ganska starka socioekonomiska bakgrundsfaktorer, vid sidan
            av de genetiska, biomedicinska och så vidare.
          </note>
          <note>
            När statsministern hade sagt detta inskred tack och lov Folkhälsomyndigheten,
            som är den statliga myndighet som har till uppgift att värna folkhälsan,
            och gav ett ganska stort forskningsuppdrag till CAN. Även där
            tyckte man nämligen att detta var ett mycket märkligt uttalande.
            För drygt en månad sedan kom också forskningsrapporten – väldigt
            välgjord – från CAN och visade att det inte var så. Vad gäller
            narkotikaberoende är det framför allt de som har låg eller ingen
            utbildning, de som är arbetslösa och de som lever i våra utanförskapsområden
            som är de mest utsatta.
          </note>
          <note>
            Det är detta, fru talman – att man baserar politiken på tyckande
            och politisk ideologi och inte på forskning och vetenskap – som
            gör att vi har hamnat så snett. Det är också bakgrunden till att
            vi från Centerpartiet föreslår avslag på regeringens ANDTS-strategi.
          </note>
          <note>
            Nu har det under de senaste åren hänt mycket. Det är framför
            allt härifrån riksdagen som vi har kunnat driva på. Vi har drivit
            på för att få ett bättre användande av antidot, naloxon, som kan
            häva ett andningsstillestånd. Vi har fått till stånd sprututbyte.
            Vi har fått till stånd effektivare behandling. Men det finns mycket
            mer att göra, och det är därför en enig riksdag har sagt till
            regeringen: Ni måste utreda hela narkotikapolitiken för att se
            till att Sverige inte ska ligga i topp vad gäller dödlighet i
            denna en av de absolut mest utsatta grupperna.
          </note>
          <note>
            Tyvärr har regeringen inte kommit till skott där. Det är bland
            annat det som gör att vi senare kommer att rösta för avslag på
            propositionen.
          </note>
          <note>
            Inte heller vad gäller alkohol är situationen bra. Man kan se
            det som väldigt positivt att vi har en sjunkande konsumtion. Inte
            minst bland ungdomar men även i befolkningen som helhet dricks
            det mindre och mindre alkohol, och det är ju glädjande. Ingen
            vet riktigt vad det beror på, men det är en positiv utveckling
            vad gäller folkhälsan.
          </note>
          <note>
            Icke desto mindre har vi en fortsatt negativ utveckling vad gäller
            inläggning på grund av alkoholrelaterade skador och även alkoholrelaterade
            dödsfall. Detta hänger förstås samman med att det i riskpopulationen
            fort ­ farande finns en väldigt hög konsumtion av alkohol. Det
            är ytterligare ett exempel på att vi när vi ska försöka se till
            att få en bättre folkhälsa vad gäller alkoholkonsumtion inte kan
            skjuta brett. Det gäller att ha riktade insatser mot den grupp
            där detta är ett stort problem. Det är först då vi kan åstadkomma
            resultat. Där handlar det inte minst om att hitta effektivare
            behandlingsmetoder, vilket det finns ett antal av i dag som används
            alldeles för lite i Sverige.
          </note>
          <note>
            Även vad gäller tobaken finns ett bekymmer. Här kan man också
            se det positiva i att vi har en sjunkande förekomst av cigarettrökning.
            Men här pratar regeringen om att man snarast vill bredda perspektivet
            och inte bara försöka angripa det som är det verkliga problemet,
            nämligen rökning av cigaretter, rökning av tobak. Här ska man
            börja diskutera snus och allt möjligt annat. Även detta kommer
            att få en negativ konsekvens. Det krävs mer riktade insatser för
            att nå de mål för folkhälsan som vi har satt upp, att få ned dödligheten
            och att få en bättre utveckling vad gäller sjukdoms ­ panoramat.
          </note>
          <note>
            Fru talman! Vi har från Centerpartiet flera reservationer, men
            jag yrkar bifall bara till reservation nummer 2.
          </note>
          <note>
            Anf. 70 KARIN RÅGSJÖ (V):
          </note>
          <note>
            Fru talman! Jag kommer i mitt anförande att fokusera på narkotikaberoende,
            eftersom jag tycker att det är en fråga som vi har tappat väldigt
            mycket under en ganska lång period.
          </note>
          <note>
            Den här debatten tar jag för alla beroende, deras pappor, mammor,
            syskon, partner, vänner och barn. Jag tar den för alla dem jag
            mötte när jag jobbade på LVM-hemmet Serafen 1986–1987 med de första
            hivinfekterade missbrukarna. De hade hiv och var dödsdömda, men
            de var faktiskt – tyvärr, måste jag säga – på ett sätt i bättre
            socialt och psykiskt skick än vad de beroende är i dag. De hade
            egna bostäder. Detta var tiden innan den stora nedmontering av
            välfärden som vi gick in i på 90-talet hade startat, innan utförsäljningen
            av hyresrätterna i Stockholm hade startat och innan vi fick en
            lagstiftning som vi borde ta oss en titt på, utvärdera och värdera.
            Jag tar debatten för de många jag känner som har levt i ett beroende
            men inte gör det i dag, som i dag gör en väldigt stor skillnad
            – delar av min vänkrets.
          </note>
          <note>
            Den 13 februari förra året gjorde ett enigt socialutskott det
            här ställningstagandet:
          </note>
          <note>
            ”Sverige behöver en nollvision och en nolltolerans mot narkotikarelaterade
            dödsfall. I första hand ska fokus ligga på att förebygga så att
            människor väljer att inte använda narkotika. Vidare bör man uppmärksamma
            individen och dennes rätt att få det stöd och den behandling han
            eller hon behöver för sin beroendesjukdom. Evidensbaserad behandling
            är det som hjälper människor tillbaka till ett fungerande liv.
          </note>
          <note>
            – – –
          </note>
          <note>
            Mot denna bakgrund anser utskottet att regeringen bör ta initiativ
            till dels en nollvision när det gäller narkotikarelaterade dödsfall,
            dels en utvärdering av den nuvarande narkotikapolitiken i enlighet
            med vad som anförs ovan.”
          </note>
          <note>
            Den utredningen väntar vi fortfarande på. Det här med nollvision
            när det gäller dödsfall har kommit in – dock utan substans, måste
            man säga.
          </note>
          <note>
            Fru talman! Vänstern har gått i fronten för en narkotikapolitik
            som utgår från forskning och evidens. Vi har gått längst fram
            för krav på sprututbyte, skademinimerande insatser, jämlik hälsa
            för beroende, bättre vård och behandling samt att utreda kriminalisering
            av det egna bruket.
          </note>
          <note>
            Vi vill ändra lagen så att det inte längre är kriminellt att
            vara påverkad av narkotika, att ha narkotika i blodet. Men vi
            anser att varje form av innehav av narkotika ska fortsätta att
            vara olagligt, och samma sak med tillverkning och försäljning
            av narkotika – självklart.
          </note>
          <note>
            Ofta, fru talman, lyfts frågan om avkriminalisering i samband
            med legalisering. Det är för att skymma sikten, för att vi som
            står för en narko ­ tikapolitik byggd på forskning och evidens
            ska hamna i legaliseringshörnet. Det är ett ofta använt missledande
            knep.
          </note>
          <note>
            Under perioden 2006–2019 ökade dödligheten i läkemedels- och
            narkotikaförgiftningar med 79 procent. Siffrorna kommer från Folkhälsomyndigheten.
            Drabbade är mammor, pappor, systrar, bröder, vänner och barn samt
            den döde själv – ett förlorat liv. Stigmatiseringen har ökat.
            Utsattheten har ökat. Det är skamligt att det bara fortsätter.
          </note>
          <note>
            Det finns ett stort behov av att utvärdera hur hela narkotikapolitiken,
            inklusive kriminaliseringen av det egna bruket, fungerar i praktiken
            och hur den har slagit. Både SKR och Folkhälsomyndigheten vill
            att nuvarande lag ska utvärderas. Är de också legaliseringsivrare?
            Är forskare som vill titta på detta också legaliseringsivrare?
            Eller professionen?
          </note>
          <note>
            Fru talman! Dagens beroendepolitik motsvarar inte hur kunskap
            och behov har utvecklats under de senaste åren. Att lagstiftningen
            absolut inte är anpassad till behoven leder till bristande resurser
            och stor ojämlikhet mellan olika landsändar. Dessutom har stora
            nedskärningar i decennier inom både kommuner och regioner inneburit
            att väldigt många blivit nekade hjälp och vård. Ett annat stort
            problem är att personer med beroenderelaterade sjukdomar inte
            har nåtts av vården.
          </note>
          <note>
            Fru talman! Ett förebyggande perspektiv är centralt i beroendevården.
            Vänsterpartiet anser att det behövs en öppen beroendevård med
            fokus på tidiga insatser. För att höja kunskapen kring beroendeproblematik
            och för att motverka en ojämlik beroendevård vill vi ha en nationell
            samordnare som koordinerar den nationella beroendepolitiken. Det
            tycker vi känns ganska centralt. Ett nationellt kunskapscentrum
            för insatser mot narkotika ­ relaterade skador och dödsfall ska
            också inrättas. Det är några av våra väl ­ digt många förslag.
          </note>
          <note>
            Sprututbytesverksamheten ska bedrivas i samtliga regioner. Det
            är en självklarhet. Vi tycker att vi har pratat om det sedan 2005.
            Nu har vi kommit ett steg vidare när det gäller naloxon och tillsammans
            bestämt att det ska vara mer lättillgängligt. Det känns väldigt
            bra.
          </note>
          <note>
            Det sociala arvet påverkar barn till föräldrar med beroendeproblem
            eller psykisk ohälsa i väldigt stor utsträckning. Barn till beroende
            har mycket större risk än andra att inte klara av skolan och att
            själva bli bero ­ ende senare i livet. Ett jämlikt samhälle skyddar
            och fångar upp barn och unga i god tid.
          </note>
          <note>
            Den enskilt viktigaste förebyggande åtgärden är en fungerande,
            jämlik förskola och skola, där målet är att samtliga elever ska
            gå vidare från grundskolan till gymnasiet. Förskolan och skolan
            måste sätta in insatser tidigt om de ser att ett barn mår dåligt
            eller inte hänger med.
          </note>
          <note>
            Vi vill också se en ny lagstiftning där barn till föräldrar med
            psykisk ohälsa eller missbruk får rätt till eget stöd i ett tidigt
            stadium. Vi från Vänsterpartiet vill också satsa på Maria Ungdom
            i Stockholm och göra det till ett nationellt kunskapscenter för
            ungas beroende genom att ta till vara den kunskap och erfarenhet
            som finns där och utveckla vården när det gäller att nå unga.
          </note>
          <note>
            Vi vill förändra narkotikapolitiken från livsfarlig till en politik
            som gynnar de beroende och ger dem chanser till vård och behandling
            och till att överleva. Beroende är en sjukdom – sjukdomar behandlas.
            Ge de beroende ett anständigt liv! Jag yrkar bifall till reservation
            16.
          </note>
          <note>
            Anf. 71 PIA STEENSLAND (KD):
          </note>
          <note>
            Fru talman! I min roll som forskare vid Karolinska institutet
            studerade jag vad som händer i hjärnan vid utveckling av beroende.
            Utifrån den kunskapen utvecklade min forskargrupp nya läkemedel
            för behandling av alkoholberoende.
          </note>
          <note>
            Det som händer vid upprepad berusning av till exempel alkohol
            är att hjärnans belöningssystem förändras. Det normala stämningsläget
            i nyktert tillstånd försänks över tid. Ångest och depression blir
            vanligt. I stället för att dricka för att få en positiv upplevelse,
            som man gjorde när man började dricka, skapas ett tvångsmässigt
            drickande för att slippa må dåligt. Parallellt med förändringarna
            i belöningssystemet minskar även aktiviteten i den främre delen
            av hjärnan, och därigenom försämras impulskontrollen och förmågan
            att stå emot suget.
          </note>
          <note>
            Det är dessa övergripande förändringar i hjärnan som gör att
            det kan kännas övermänskligt att sluta dricka alkohol eller använda
            droger. Dess ­ värre lever myten kvar om att beroende skulle vara
            ett resultat av en karaktärssvaghet och att det bara är att rycka
            upp sig. Det är det här som gör att många drabbade, och deras
            anhöriga, alltför ofta lever med starka känslor av skuld och skam.
            Det starka stigmat genomsyrar dessvärre ofta både bemötande och
            vård och behandling av personer som lever med missbruksproblematik
            och beroendesjukdom. Här behövs det sannerligen ett tankeskifte.
          </note>
          <note>
            Fru talman! När jag tog tjänstledigt från Karolinska institutet
            för att bli verksam här i riksdagen var en av mina drivkrafter
            att kunna använda politiken för att förbättra livet för människor
            som hamnat i en missbruksproblematik. En beroendevård utan skuld
            och skam var budskapet på en av mina valaffischer.
          </note>
          <note>
            Jag är därför väldigt tacksam över det fina samtalsklimatet och
            den goda samarbetsvilja som vi har i socialutskottet. Vi tycker
            sannerligen inte lika i alla frågor, inte heller har vi samma
            lösningar på problemen. Men vi har lyckats enas kring att det
            finns ett behov av att hitta lösningar på flera frågor, och det
            kan vara livsviktigt för många människor. Jag vill gärna påminna
            om vad vi har enats om inom området för dagens debatt.
          </note>
          <note>
            För två år sedan, fru talman, riktade en enig riksdag ett uppdrag
            till regeringen om att det ska vara en enda huvudman som ansvarar
            för vården för personer som lider av samsjuklighet mellan beroendesjukdom
            och annan psykisk ohälsa. Den utredningen är tillsatt, och jag
            ser verkligen fram emot att ta del av förslagen när de kommer
            att presenteras till hösten. Det som jag har hört hittills gör
            mig mycket hoppfull om att vi kan ta stora steg mot en beroendevård
            utan skuld och skam, att vård kommer att ges inom hälso- och sjukvården
            där alla andra sjukdomar behandlas och att människor med stora
            vårdbehov slipper falla mellan stolarna på det sätt som sker med
            dagens delade huvudmannaskap.
          </note>
          <note>
            Fru talman! För ett år sedan riktade en enig riksdag ett uppdrag
            till regeringen om att utvärdera Sveriges narkotikapolitik. Här
            väntar vi fortfarande på att regeringen ska agera, och det brådskar.
            Det mänskliga lidandet i spåren av narkotikamissbruk är skoningslöst,
            och narkotikadödlighe ­ ten är alltför hög. Vi måste hitta lösningar
            på den akuta situationen.
          </note>
          <note>
            Jag vill dock betona, fru talman, att vi kristdemokrater vill
            ha en fort ­ satt restriktiv narkotikapolitik. Vi är därför emot
            avkriminalisering av innehav för eget bruk. Utöver de uppenbara
            skadorna på hälsan och de mänskliga tragedierna har narkotikan
            alltför stora negativa effekter i sam ­ hället, inte minst kopplat
            till kriminalitet. Användande av narkotika ska därmed inte uppmuntras
            genom att trösklarna för att prova sänks. Det vore förödande om
            så skedde, och jag vill därför yrka bifall till reservation 10.
          </note>
          <note>
            Vi är dock övertygade om att det finns andra sätt att nå målet
            om en nollvision för narkotikarelaterad dödlighet. En utredning
            måste till för att hitta de exakta lösningarna. Vi tror att grunden
            är en restriktiv narkotikapolitik i kombination med faktorer som
            exempelvis lättillgänglig, evidensbaserad vård med sammanhållna
            vårdkedjor, straffskalor som främjar vård och behandling och ett
            starkt och utbrett evidensbaserat preventivt arbete.
          </note>
          <note>
            I dag, fru talman, har utskottet enats om något som bokstavligt
            talat kan rädda liv. Det handlar om att öka tillgängligheten av
            naloxon – ett läkemedel som kan häva en överdos av opiater. Vi
            kristdemokrater har motionerat om att även anhöriga till personer
            i riskgrupp ska kunna ges tillgång till naloxon för att de snabbt
            ska kunna ge en livräddande insats i en akut situation. Om man
            tvingas vänta på en ambulans kan det vara för sent. I dag får
            regeringen alltså uppdraget att se över hur fler grupper utanför
            hälso- och sjukvården ska kunna ge naloxonläkemedel. Vi förutsätter
            att regeringen kommer att prioritera att verkställa riksdagens
            vilja omgående.
          </note>
          <note>
            Fru talman! Det finns flera förslag från oss kristdemokrater
            i dagens betänkande som inte har vunnit stöd av majoriteten. Det
            handlar exempelvis om att utveckla Systembolagets så kallade utvidgade
            service. Vi vill att den utvecklas ytterligare i syfte att tillfredsställa
            de lokala producenternas behov av att sälja sina produkter till
            en bredare kundkrets.
          </note>
          <note>
            Det handlar också om att riskklassificera internetspel om pengar
            – de snabba och starkt beroendeframkallande spelen som dominerar
            reklamen.
          </note>
          <note>
            Vi lyfter också vikten av att identifiera effektiva insatser
            för att motverka och förebygga riskkonsumtion av alkohol bland
            äldre, vilket är ett växande problem, inte minst vid ofrivillig
            ensamhet.
          </note>
          <note>
            Avslutningsvis, fru talman, vill Kristdemokraterna att alla människor
            ska kunna växa upp och leva utan risk att skadas på grund av eget
            eller andras bruk av ANDTS-produkter. Ett tydligt politiskt ledarskap
            och en ändamålsenlig ANDTS-strategi är nödvändig och avgörande
            för att arbetet som syftar till att nå det målet ska vara framgångsrikt.
          </note>
          <note>
            För två veckor sedan presenterade regeringen äntligen sitt förslag
            om en ny strategi som ska gälla fram till 2025. Vi kristdemokrater
            konstaterar att vi är djupt besvikna på att regeringen inte har
            mäktat med att leverera en bättre och mer ändamålsenlig produkt.
            Strategin behöver förbättras av ­ sevärt på flera nivåer. Inte
            minst behövs ett nationellt kompetenscentrum för ANDTS-prevention.
          </note>
          <note>
            Detta ska vi debattera mer om när vi har behandlat strategin
            i utskottet, och jag ser fram emot konstruktiva samtal även i
            den processen.
          </note>
          <note>
            Anf. 72 KARIN RÅGSJÖ (V) replik:
          </note>
          <note>
            Fru talman! Under perioden 2006–2019 ökade dödligheten i läkemedels-
            och narkotikaförgiftning med 79 procent. Det är en ganska maffig
            siffra.
          </note>
          <note>
            Vi anser att narkotikapolitiken inte håller ihop längre och tycker
            därför att vi ska utvärdera hela narkotikapolitiken, inklusive
            kriminaliseringen av eget bruk. Både Sveriges Kommuner och Regioner
            och Folkhälsomyndigheten har ställt sig bakom detta, liksom ganska
            många forskare.
          </note>
          <note>
            Men, fru talman, vad jag förstår vill Kristdemokraterna inte
            utreda kriminaliseringen av eget bruk. För oss är det så här:
            Om en utredning skulle visa att kriminalisering av eget bruk är
            en toppenidé och verkligen leder framåt släpper vi, fru talman,
            vår ståndpunkt.
          </note>
          <note>
            Jag måste dock ställa en fråga Kristdemokraterna. Varför vill
            inte ni utreda det här?
          </note>
          <note>
            Anf. 73 PIA STEENSLAND (KD) replik:
          </note>
          <note>
            Fru talman! Stort tack, Karin, för frågan! Vi brinner båda två
            för detta. Det är oerhört viktigt att minska narkotikadödligheten.
            Vi måste hitta sätt att nå dit.
          </note>
          <note>
            Kristdemokraterna vill inte fastslå ett direktiv som per se ska
            utvärdera avkriminalisering. Men med det sagt tycker jag ändå
            att det är viktigt att titta på det här ur ett nationellt perspektiv.
            Vilka insatser har varit framgångsrika för att minska narkotikadödligheten?
            Vilka har inte varit framgångsrika? Vi måste också lära oss av
            erfarenheter i andra länder.
          </note>
          <note>
            Ofta lyfts avkriminalisering fram i debatten, och man tar ofta
            upp Portugal som ett positivt exempel som har haft framgång. I
            Portugal blir man visserligen inte rapporterad till en åklagarmyndighet,
            men man blir fortfarande rapporterad till en myndighet. Snabbt
            – inom tre dagar – ska en bedömning göras av om man har ett beroende
            och vilken omfattning ens problematik har. Sanktioner kan även
            utdelas utifrån det. Man förlorar kanske en yrkeslicens eller
            liknande. Jag vet att Karin är insatt i dessa delar. Det man har
            gjort i Portugal är dock att satsa oerhört mycket på vård och
            behandling. Det tror jag är nyckeln.
          </note>
          <note>
            I en utredning är det viktigt att titta på alla insatser som
            har gjorts för att se vad utfallet har blivit. Det skulle förvåna
            mig om det just är avkriminaliseringen som sticker ut som något
            positivt. Jag tror snarare på god vård och behandling.
          </note>
          <note>
            Anf. 74 KARIN RÅGSJÖ (V) replik:
          </note>
          <note>
            Fru talman! Sverige är ganska ensamt om sin narkotikapolitik.
            Vi har fått väldigt mycket kritik från FN och andra länder.
          </note>
          <note>
            Norge försöker lansera det här. De ska rösta om sitt förslag
            om avkriminalisering. Portugal gör massor av andra saker. Vänsterpartiet
            har ju inte detta som sin enda fråga. Vi har hundra andra olika
            förslag om narkotikapolitiken.
          </note>
          <note>
            Det här är dock förvånande för mig. Jag har s vårt att tyda Kristdemokraternas
            svar, fru talman. Om man ska utreda narkotikapolitiken ska man
            enligt mig titta på allt, till exempel vad kriminaliseringen leder
            till. Är den bra eller dålig för de beroende? Sedan finns det
            ett vitt fält av andra åtgärder. Vi menar självklart att det ska
            hända något mer om man tar bort kriminaliseringen när någon har
            narkotika i blodet. Kanske ska man träffa en läkare, psykolog
            eller liknande. Är du ung ska du få helt annan hjälp.
          </note>
          <note>
            I dag får du ingenting, om man ska vara ärlig. Vi har en lagstiftning
            som är helt inkonsekvent. Vi har vård och behandling som inte
            fungerar. Enligt mig har vi en usel narkotikapolitik, och den
            har fått vara usel i år efter år oavsett vilken regering vi har
            haft. Det här är allas vårt ansvar. Man kan inte peka ut enskilda.
          </note>
          <note>
            Jag är väldigt sugen på att se en total utvärdering av hela narkotikapolitiken,
            inklusive kriminaliseringen. Om det visar sig att kriminalisering
            är en fantastisk grej att bygga in i svensk narkotikapolitik och
            att det har inneburit otroligt mycket bra saker för de beroende,
            så fair. Då släpper vi vårt förslag. Men om man ska göra en utredning
            tycker jag att allt ska upp på bordet.
          </note>
          <note>
            Anf. 75 PIA STEENSLAND (KD) replik:
          </note>
          <note>
            Fru talman! Jag håller med Karin Rågsjö om att det är viktigt
            att se till helheten och utvärdera alla delar. Men jag tror inte
            att avkriminalisering kommer att vara en avgörande faktor. Det
            är därför vi menar att ett direktiv om att per se utreda avkriminalisering
            vore kontraproduktivt. Men däremot måste man titta på alla insatser
            ur ett internationellt perspektiv. Det är otroligt viktigt att
            det finns en trovärdighet i det som utredningen kommer fram till.
          </note>
          <note>
            Om det framkommer i utredningen och man i underlaget klart och
            tydligt visar att avkriminalisering inte är en nyckelfaktor, vilket
            jag tror, har man också argument i debatten som vill styra åt
            det hållet. Om man inte har det kan utredningen ratas helt och
            hållet.
          </note>
          <note>
            Vår hållning är att det är viktigt att titta på allting i ett
            brett perspektiv. Men vi vill som sagt inte lyfta ut just avkriminaliseringen
            i sig som lösningen, för det tror vi absolut inte att den är.
          </note>
          <note>
            Det finns otroligt många negativa risker med ett bruk. I Portugal
            ser vi ett ökat användande av cannabis bland ungdomar efter att
            avkriminaliseringen infördes där. Det är väldigt oroande.
          </note>
          <note>
            Jag tror att vi i grund och botten kan komma överens. Nu sitter
            vi ju inte i regeringen och kan styra över direktiven. Vi kommer
            kanske aldrig att göra det tillsammans heller. Eller vad tror
            du, Karin? Det är angeläget att våga se till helheten i ett internationellt
            perspektiv.
          </note>
          <note>
            (TREDJE VICE TALMANNEN: Jag påminner om att vi inte använder
            endast förnamnet, utan det är för- och efternamn. Vi duar inte
            heller var ­ andra, även om det låter trevligt. Det här beror
            på den sed vi har i parlamentet.)
          </note>
          <note>
            Anf. 76 BARBRO WESTERHOLM (L):
          </note>
          <note>
            Fru talman! Det känns lite egendomligt att för ett par timmar
            sedan ha lämnat in en motion om ANDT-strategin och sedan diskutera
            samma frågor här. Men så har det blivit. Motionen har lämnats
            in på Världshälso ­ organisationens internationella dag för bättre
            hälsa. WHO har i många år arbetat med två linjer för att förebygga
            ohälsa. Den ena handlar om att dämpa och förhindra smittspridning.
            Det har man fullt upp med i samband med pandemin. Den andra handlar
            om att förebygga sjukdomar orsakade av olika livsstilar. Här kommer
            beroendet in.
          </note>
          <note>
            Nu kallas strategin ANDT och så lägger vi till ett S. Här skulle
            jag även vilja lägga till ett L för läkemedelsberoende, som WHO
            faktiskt började arbeta med i slutet av 1960-talet när vi fick
            nya lugnande medel och sömnmedel. Man trodde inte att de skulle
            skapa ett beroende , men de har gjort det. De här har dock skiljts
            från det här sammanhanget, för man har sagt att det är läkarordinerat.
            Jovisst är de det, men de skapar beroende och finns också på svarta
            marknaden.
          </note>
          <note>
            Vi vill ta bort akronymen ANDTSL – det kan bli hur många bokstäver
            som helst om man tar med sockerberoende och mycket annat – och
            helt enkelt kalla det beroendesjukdomar. Det handlar om att på
            effektivast möjliga sätt förebygga detta och sedan hjälpa dem
            som har fastnat i beroende att komma ur det. Det är svårt. Jag
            tycker att Pia Steensland väldigt väl beskrev vad som händer i
            hjärnan när man utvecklar ett beroende, oavsett om det är tobak,
            narkotika, alkohol, dopningsmedel och så vidare. Jag yrkar därmed
            bifall till reservation 4 som handlar om att ändra rubriceringen
            av det här.
          </note>
          <note>
            I sammanhanget är det viktigt att understryka att det vi gör
            är evidensbaserat. Det har inte minst inom narkotikapolitiken
            varit mycket av tro och tyckande, och det har blivit motsättningar
            mellan socialtjänst och hälso ‑ och sjukvård.
          </note>
          <note>
            Förslaget i Gerhard Larssons utredning att föra över det som
            handlar om sjukvård och sjukdomsförebyggande till hälso- och sjukvården
            tycker vi i Liberalerna fortfarande är ett förslag att gå på.
            Det har vi också känt här i riksdagen att vi inte är de enda som
            tycker.
          </note>
          <note>
            Det här är ju ett motionsbetänkande, och då blir det lite olika
            nedslag.
          </note>
          <note>
            Vi har tagit upp en reservation här som gäller marknadsföring
            av alkohol. Nu med de digitala plattformarna kommer det så många
            olika vägar att gå ut med faktabaserad information men också med
            skrönor och tyckande och tro. Det kan vara väldigt förledande,
            inte minst för ungdomar, att läsa att man kan minimera risker
            och maximera positiva sidor.
          </note>
          <note>
            Vi menar att man behöver göra en analys av vad som kommer de
            här olika vägarna – vad är fakta, och vad är fake news? – och
            i förlängningen visa upp för ungdomar i undervisningen i skola
            och så vidare hur förledande information kan vara, inte minst
            på det här området.
          </note>
          <note>
            Jag som har jobbat med sprututbyte sedan slutet av 80-talet har
            varit glad över det som jag och Liberalerna ser som beslut i rätt
            riktning när det gäller att tillgängliggöra sprututbyte. Men fortfarande
            finns det ju motstånd på olika håll.
          </note>
          <note>
            Vi måste tillgängliggöra sprututbyte och även behandling för
            det missbruk som de här människorna ju vill bli av med i långa
            stycken. Att vara fast i ett beroende, att inte ha den frihet
            som man hade innan man kom in i det, är att ju att vara ofri.
            Det gäller vare sig man är beroende av narkotika, alkohol, nikotin,
            spel eller annat.
          </note>
          <note>
            Vi tar också upp snuset. Javisst, rökningen med lungcancer och
            sådant är en allvarlig ohälsofaktor. Men snuset är inte oskadligt.
            Nikotin är ett av våra mest beroendeframkallande ämnen och kan
            vara en inkörsport till andra, tyngre medel såsom narkotika. Vi
            menar att man måste arbeta också på den här linjen och förebygga
            även snusbruk och bruk av nikotinhaltiga produkter över huvud
            taget eftersom nikotin är så starkt beroendeframkallande.
          </note>
          <note>
            Jag blir minst sagt förskräckt när jag får veta vilka kärlförändringar
            barn uppvisar vars mödrar har rökt under graviditeten. Rökning
            under graviditet – det måste vara en nollvision för det.
          </note>
          <note>
            Nu har vi denna pandemi med ensamhet och isolering. Jag har ju
            varit inne hur många gånger som helst på isoleringen av 70-plussarna
            men också besöksförbudet och ensamheten på äldreboendena.
          </note>
          <note>
            Just för 70-plussarna har vi väldigt dålig kläm på vad ensamheten
            och isoleringen har medfört i överanvändning av alkohol men också
            av läke ­ medel. Där behöver vi en strategi för att ta reda på
            förekomsten och hur vi kan hjälpa. Nu har det ju gått drygt ett
            år av denna isolering, så det finns risk att man blivit fast i
            beroende. Det blir svårare och svårare med behandlingen för att
            komma tillbaka till ett friare liv och inte vara ofri i beroende
            av alkohol och läkemedel.
          </note>
          <note>
            Det sista jag vill understryka är det nationella kunskapscentret,
            som måste komma till. Det kommer vi också tillbaka till i motionen
            om ANDTS-strategin. Flera har ju uttryckt besvikelse över att
            den är så vag. Vi har väl inte gått på avslag, men i alla överväganden
            har vi bytt ”överväga” till ”ska”. Man ska vidta skarpa åtgärder
            och inte bara överväga.
          </note>
          <note>
            Anf. 77 LENA EMILSSON (S):
          </note>
          <note>
            Fru talman! Dagens betänkande behandlar de motioner som inkommit
            under allmänna motionstiden som gäller alkohol ‑ , narkotika ‑
            , dopnings ‑ , tobaks ‑ och spelfrågor.
          </note>
          <note>
            Som flera andra tagit upp är den nya ANDTS-strategin lagd på
            riksdagens bord. Den ska behandlas nu under våren och debatteras
            i juni. Den tar upp alla dessa områden med mål, inriktning på
            insatser och samordning.
          </note>
          <note>
            I strategin finns bland annat ett nytt långsiktigt mål att skydda
            barn och unga mot skadliga effekter orsakade av alkohol, narkotika,
            dopning och tobaks- och nikotinprodukter samt spel om pengar.
            Alla dessa är områden där människor kan hamna i missbruk och beroende,
            vilket också påverkar närstående – särskilt barn – och samhället
            som helhet.
          </note>
          <note>
            Det är därför viktigt att samhället arbetar på olika nivåer och
            olika sätt för att stävja missbruk och beroende genom preventiva
            insatser och genom att hjälpa människor som hamnat snett. Det
            pågår också mycket arbete inom dessa områden med rådgivning, stöd,
            behandling och vård.
          </note>
          <note>
            En av de viktigaste sakerna vi kan göra är att arbeta med förebyggande
            insatser. Jag tycker att förebyggande arbete riktat till barn
            och unga är särskilt viktigt.
          </note>
          <note>
            Barn behöver skyddas på flera olika sätt genom begränsningar
            reglerade i lag – genom förbud, genom åldersgränser och genom
            att reklam och stark marknadsföring inte ska få utformas för att
            locka unga människor till en produkt som riskerar att ge dem ett
            beroende, kanske för livet. Markna ­ den förändras hela tiden,
            så vi här i riksdagen måste alltid vara beredda att agera för
            barns bästa.
          </note>
          <note>
            Kommunen är en viktig aktör. Man brukar säga att det bästa förebyggande
            arbetet är att se till att barnen klarar skolan. Det är en skyddsfaktor.
            Skolan ger ett socialt sammanhang och en utbildning som gör att
            man kan söka sig vidare till arbete och högre utbildning.
          </note>
          <note>
            Kommunen är ofta den första part man kommer till när det är problem.
            Ibland ber personer om hjälp för egen del, men väldigt ofta är
            det omgivningen som reagerar. Till exempel om en elev har problem
            i skolan och man ser att det inte är inlärningsproblematik utan
            något annat som påverkar, då kan hela familjen få hjälp av kommunen
            genom olika insatser beroende på individernas behov.
          </note>
          <note>
            Föreningslivet är en annan förebyggande part och ytterligare
            en skyddsfaktor. Genom att ge barn och unga en meningsfull fritid
            och syssel ­ sättning med gott kamratskap minskar vi risken för
            att de ska hamna snett. I föreningslivet finns både vuxna och
            kamrater som kan hjälpa och stödja och som man kan prata med.
          </note>
          <note>
            Trots mycket gott arbete hamnar en del människor ändå i missbruk
            och beroende. När vi tittar närmare på missbruk av narkotika kan
            det konstateras att vi har en hög narkotikadödlighet i Sverige.
            En del av dödsfallen är orsakade av överdoser av opioider. Flera
            motioner har lämnats om att ge fler yrkesgrupper rätt att ge naloxon
            för att minska narkotikadödligheten. Glädjande nog har alla partier
            i riksdagen ställt sig bakom dessa motioner.
          </note>
          <note>
            Regeringen gav 2017 Läkemedelsverket och Socialstyrelsen i uppdrag
            att öka tillgängligheten för vissa läkemedel för att minska den
            narkotikarelaterade dödligheten. Flera åtgärder har vidtagits.
            Bland annat har nu icke-legitimerad personal i ambulans och inom
            räddningstjänst också möjlighet att ge naloxon vid opioidöverdos.
            Sjuksköterskor har fått rätt att skriva ut naloxonläkemedel, något
            som bara läkare fått göra tidigare.
          </note>
          <note>
            Vård och behandling är en oerhört viktig del för att ta sig ur
            ett missbruk, med hjälp av professionella som arbetar med evidensbaserade
            metoder som vilar på vetenskap och beprövad erfarenhet. Men det
            behövs också samarbete med kommuner och andra aktörer som är inblandade.
          </note>
          <note>
            Det är många olika aktörer som arbetar mot missbruk och dess
            konsekvenser: myndigheter, regioner, kommuner, organisationer
            och frivilliga krafter. Just frivilliga krafter kan vara av avgörande
            betydelse för individen. Med samarbete och samverkan kring förebyggande
            arbete och kring dem som behöver stöd, vård eller behandling kan
            vi tillsammans göra skillnad.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på motionerna.
          </note>
          <note>
            Anf. 78 PIA STEENSLAND (KD) replik:
          </note>
          <note>
            Fru talman! Tack, Lena Emilsson, för anförandet! Jag uppskattar
            väldigt mycket att ledamoten fokuserar så mycket på förebyggande
            insatser och vikten av att samarbeta för att nå lösningar och
            minska skadeverkningarna av ANDTS-produkterna i samhället.
          </note>
          <note>
            Det har ju kommit en ny strategi nu, och som jag nämnde i mitt
            anförande är vi från Kristdemokraternas sida besvikna över stora
            delar i strategin – att man inte har fångat upp behovet av en
            tydligare nationell styrning och ledning av arbetet för att säkerställa
            samordning på länsstyrelse- och regionnivå och hjälp ute i det
            civila samhället så att man får ledning och struktur. Detta är
            något vi saknar.
          </note>
          <note>
            Det jag skulle vilja lyfta med ledamoten, fru talman, är hur
            vi skapar ett starkt preventivt arbete. Jag vet att ledamoten
            också brinner för den frågan.
          </note>
          <note>
            Flera med mig har i dag här i talarstolen lyft vikten av att
            ha ett natio ­ nellt kompetenscentrum för just de preventiva ANDTS-frågorna.
            Detta är oerhört värdefullt. Prevention är verkligen en vetenskap,
            och man måste ha kunskap och ledning så att man vet vilka metoder
            som ska användas och så att de implementeras på rätt sätt. Därför
            menar vi kristdemokrater att ett nationellt kompetenscentrum utifrån
            STAD:s organisation, där man verkligen är experter på detta, kan
            ge styrning och ledning så att det sipprar ut i kapillärerna och
            vi gör rätt – så att allt preventivt arbete i Sverige är evidensbaserat
            och utförs på rätt sätt och gör nytta.
          </note>
          <note>
            Jag undrar om ledamoten är villig att samtala kring dessa frågor
            och kanske komma fram till att vi kan skapa ett nationellt kompetenscentrum.
          </note>
          <note>
            Anf. 79 LENA EMILSSON (S) replik:
          </note>
          <note>
            Fru talman! Tack så mycket, Pia Steensland, för frågorna som
            gäller preventivt arbete! Preventivt arbete är ett väldigt vitt
            begrepp. Som jag tog upp i mitt anförande börjar det redan när
            barnen är små och framför allt när de kommer till skolan. I det
            preventiva arbetet handlar det om att vi ska satsa på skolan och
            på utbildning och på att hjälpa de barn som riskerar att inte
            uppnå skolans kunskapsmål. Det visar sig nämligen att väldigt
            många av dem som hamnar i missbruk har misslyckats i skolan och
            alltså inte har kunnat få den skyddsfaktor som det innebär om
            man klarar sin utbildning.
          </note>
          <note>
            Tittar man på arbetslösheten bland dem, ofta mellan 19 och 25
            år, som har gått ut gymnasiet och står till arbetsmarknadens förfogande
            ser man att en väldigt stor del av de arbetslösa saknar en fullständig
            gymnasieutbildning. Detta är nummer ett när det gäller preventionsarbetet.
          </note>
          <note>
            Men det handlar också om andra saker: att vi ska se till att
            de produkter som finns på marknaden regleras på ett sätt som är
            bra för barn och unga. Vi ska förhindra att nya personer kommer
            in i bruk av olika saker. Därför tycker jag personligen att det
            i den nya strategin är väldigt bra att man också lägger in nikotin
            bland tobaksprodukterna. Nikotinet har ju mycket skadliga effekter,
            speciellt på barn. Som ledamoten Westerholm var inne på är det
            också starkt beroendeframkallande , och vad gör det då för barn?
            Här gäller det att se till att det inte finns produkter på den
            svenska marknaden som lockar barn och unga.
          </note>
          <note>
            Anf. 80 PIA STEENSLAND (KD) replik:
          </note>
          <note>
            Fru talman! Tack, Lena Emilsson, för svaret! Jag tycker att svaret
            väl symboliserar begreppet om den universella, övergripande preventions
            ­ insatsen. Men prevention måste ske på tre olika nivåer för att
            vara fram ­ gångsrik. Det generella är nödvändigt, men det handlar
            också om att selek ­ tivt rikta in sig på inte minst barn och
            ungdomar som lever i en miljö eller en familj där det finns missbruk
            och om att fånga upp preventivt arbete för dem som kommit ur ett
            missbruk men behöver hjälp, stöttning och preven ­ tivt arbete
            för att förhindra återfall. Alla dessa olika nivåer är viktiga
            att fånga upp.
          </note>
          <note>
            Det är detta jag menar: att olika insatser behöver göras på olika
            nivåer, mer pin-pointat. Ute i kommuner och regioner finns det
            en otroligt stark vilja; man vill göra rätt, och man vill hjälpa
            de här barnen. Men det finns också dessvärre en okunskap om vilka
            metoder som ska användas och vilka det finns evidens för. Vilka
            insatser ska användas när och för vilken målgrupp?
          </note>
          <note>
            Det är här jag menar att det behövs nationell kompetens och ledning,
            hands-on, för att utbilda och se till att rätt metod används för
            rätt målgrupp och, fru talman, på rätt sätt. Om vi inte gör det
            innebär det ett slöseri med våra skattemedel, vilket ju är synd,
            men framför allt är det ett svek mot inte minst barn som lever
            i en missbruksmiljö och inte nås av de insatser som verkligen
            behövs.
          </note>
          <note>
            Jag menar därför, fru talman, att ett nationellt kompetenscentrum
            väldigt väl skulle komplettera det som ledamoten beskriver, så
            jag hoppas att vi kan ha en diskussion om det under beredningen
            av strategin i utskottet.
          </note>
          <note>
            Anf. 81 LENA EMILSSON (S) replik:
          </note>
          <note>
            Fru talman! Ja, jag hann aldrig komma till detta med kunskapscentrum,
            för talartiden tog slut. Det är klart att vi ska diskutera alla
            möjligheter som kan leda oss framåt. Det är precis som ledamoten
            Steensland säger: att vi behöver jobba på flera olika nivåer.
            Vi måste naturligtvis också ha en sammanhållande faktor, för samverkan
            mellan olika parter är väsentligt i detta. Det gäller i alla sammanhang
            att det ska finnas råd, stöd och kompetens. Forskningsanknytning
            ska också finnas med i detta. Hur man väljer att lägga upp det
            får diskuteras, kan jag tycka.
          </note>
          <note>
            Anf. 82 KARIN RÅGSJÖ (V) replik:
          </note>
          <note>
            Fru talman! Precis som ledamoten Lena Emilsson sa betyder en
            fungerande skola och förskola väldigt mycket. Och att man går
            ut med betyg från gymnasiet är nummer ett, så att säga, för att
            man ska klara sig i framtiden. Men det är väldigt många barn i
            dag som växer upp i hem där det finns beroende, specifikt av alkohol.
          </note>
          <note>
            I Stockholm finns det en väldigt bra verksamhet som heter Vändpunkten,
            som har funnits i decennier, som just arbetar med barn utifrån
            specifika program. De arbetar med barn från sju år och upp till
            tonåringar. Detta är frivilligt, så att säga. Kommunen behöver
            inte arrangera det.
          </note>
          <note>
            Borde man inte lagstifta om att utsatta barn, exempelvis barn
            till beroende, ska ha rätt till egen hjälp? Då är det inte frivilligt
            för kommuner att ge den hjälpen, som det är i dag.
          </note>
          <note>
            Det är väldigt många i dag som vill ha en utvärdering av narkotikapolitiken.
            Det är inte bara riksdagens ledamöter, utan det är också Folkhälsomyndigheten,
            Sveriges Kommuner och Regioner, ett flertal forskare och så vidare
            som har arbetat med frågan. De vill också utreda och titta på
            kriminaliseringen av eget bruk.
          </note>
          <note>
            Då vill jag fråga ledamoten: Var är den utredning som ni har
            utlovat? Vad vill ni titta på? Folkhälsomyndigheten och SKR är
            inte direkt kända för att vara legaliseringsivrare. Däremot vill
            man lyfta frågan och titta på om kriminalisering är bra eller
            dåligt. Vad hände med utredningen, och vad ska rymmas i den?
          </note>
          <note>
            Anf. 83 LENA EMILSSON (S) replik:
          </note>
          <note>
            Fru talman! Att barn ska ha egen rätt tycker jag är ett alldeles
            utmärkt förslag. Hur ska man gå till väga? Om det ska vara en
            lagstiftning tar det lång tid innan det kommer i hamn. Men man
            kanske kan lösa det på fri ­ villighetens väg i första hand. Om
            det inte fungerar får man väl lagstifta om det. Man kan naturligtvis
            också ha parallella processer.
          </note>
          <note>
            Det är en viktig fråga att barnen ska ha en egen rätt, för det
            är många barn som lever i familjer där det förekommer missbruk.
            I skolan eller till och med i förskolan har man observerat att
            dessa barn inte mår bra. Det är oftast kommunen man kommer till
            när man ser att det inte fungerar. Därför är det väldigt viktigt
            att stötta kommunerna i detta arbete så att de kan hjälpa barnen
            på alla möjliga sätt. Många kommuner har olika program både för
            barn till föräldrar med psykisk sjukdom och för barn till föräldrar
            som missbrukar, i regel alkohol men även narkotika.
          </note>
          <note>
            Sedan var det frågan om att utvärdera narkotikapolitiken. Ja,
            det är en stor fråga. Jag håller med ledamoten Steensland, som
            tog upp detta med att man inte bara kan titta på avkriminalisering.
            Man ska titta på hela lagstiftningen. Jag kan tycka att man behöver
            göra det med jämna mellanrum, så det är någonting som i alla fall
            jag ställer mig bakom. Vi har ju haft narkotikapolitiken i väldigt
            många år. Då kan det finnas behov av att se över den.
          </note>
          <note>
            Jag tror att jag får ta resten i nästa replikskifte.
          </note>
          <note>
            Anf. 84 KARIN RÅGSJÖ (V) replik:
          </note>
          <note>
            Fru talman! När det gäller läkemedels- och narkotikaförgiftningar
            har dödligheten ökat med 79 procent mellan 2006 och 2019, så jag
            tror att det är en fråga vi behöver titta över. Då pratar vi om
            helheten. Vi är inte alls intresserade av att enbart titta på
            kriminaliseringen och lagar. Vi vill titta på hela narkotikapolitiken.
            Jag undrar verkligen vart den där utredningen tog vägen, även
            om jag har all förståelse för att regeringen har haft fullt upp
            med pandemin.
          </note>
          <note>
            Jag har en annan fråga när jag ändå är i farten. Statsministern
            och Morgan Johansson sa, precis som ledamoten Anders W Jonsson
            sa tidigare, att det är överklassen som knarkar mest. Det stämmer
            inte alls, har det visat sig. Det är klart vanligare med narkotikaanvändning
            bland de 20 procent som tjänar minst än i resten av grupperna.
            Det är alltså de ungdomar som far mest illa som är mest beroende
            och som använder narkotika mest.
          </note>
          <note>
            Fru talman! Jag undrar när Socialdemokraterna kommer att gå ut
            och tala om detta, för det är ganska viktigt. Man kan kanske inte
            stå i tv och prata om vad som helst utifrån magkänslan, utifrån
            vad som känns bäst för dagen och utifrån hur vinden blåser. Det
            går kanske hem i stugorna, men det går inte hem hos människor
            som har kompetens och som vet exakt hur det ser ut. Med en sådan
            utsaga hamnar man helt snett i narkotikadebatten. Och då kanske
            man inte tittar på de områden som också har dåliga skol ­ resultat
            och förskolor som inte funkar. Det är alltså en hel miljö där
            barn och unga tillåts fara ganska illa innan det händer saker
            och ting.
          </note>
          <note>
            Fru talman! Jag skulle vilja veta om ledamotens parti kommer
            att återkomma med en rättelse om detta.
          </note>
          <note>
            Anf. 85 LENA EMILSSON (S) replik:
          </note>
          <note>
            Fru talman! Tack, ledamoten Karin Rågsjö, för dessa synpunkter!
            Jag kan inte tala om för statsministern vad han ska säga i något
            uttalande, så jag tror att jag får lämna över den frågan till
            honom vid tillfälle.
          </note>
          <note>
            Vart tog utredningen vägen? Ja, den finns på Regeringskansliet.
            Vad jag vet är den under beredning, men vad som händer sedan kan
            jag tyvärr inte svara på.
          </note>
          <note>
            När det gäller den höga narkotikadödligheten tycker jag att man
            behöver titta på flera saker. Om vi nu tittar på lagstiftningen
            som helhet behöver vi också titta på förskrivningen av läkemedel.
            En del av överförskrivning ­ en leder ju till beroende av tabletter
            som är utskrivna av läkare. Sedan finns det en stor svarthandel.
            Jag tycker alltså att man behöver titta på många olika saker när
            det gäller att försöka komma till rätta med problemen. Det är
            ju inte bra att det finns en förskrivning av läkemedel som leder
            till ett svårt och långvarigt missbruk. Det skulle inte behöva
            vara så.
          </note>
          <note>
            Har jag missat något?
          </note>
          <note>
            (KARIN RÅGSJÖ (V): Nej.)
          </note>
          <note>
            Anf. 86 JOHAN HULTBERG (M) replik:
          </note>
          <note>
            Fru talman! Jag kan falla ledamoten Emilsson i talet. Jag tycker
            absolut att hon missade en hel del. Det är det som är anledningen
            till detta replik ­ skifte. Vad ledamoten Emilsson inte svarade
            på och vad regeringspartierna inte svarar på och vad regeringen
            inte svarar på är: Hur, hur och hur? Hur ska det förebyggande
            arbetet förstärkas? Hur ska fler liv kunna räddas? Hur ska vi
            nå de vackra ord som finns i regeringens ANDTS-strategi om det
            narkotikafria samhället och om den nya visionen om inga narkotika
            ­ relaterade dödsfall?
          </note>
          <note>
            Ledamoten Emilsson och Socialdemokraterna är svaret skyldiga.
            Jag lyssnade noggrant på inlägget och på replikskiftet före mitt,
            men inga svar kom. Ledamoten Emilsson pratar om att man behöver
            titta på många olika områden. Ja, men nämn då en konkret åtgärd
            som regeringen tittar på eller förbereder för att gå vidare med!
            Det kommer inte några skarpa förslag. Det kommer inte några konkreta
            åtgärder. Den nyss presenterade ANDTS-strategin är faktiskt rätt
            mycket, fru talman, ett luftslott. Det är inte några nya konkreta
            insatser som beskrivs i den strategin, utan man kör vidare i samma
            hjulspår. Med Europas högsta narkotikarelaterade dödlighet – det
            är tre gånger så många narkotikarelaterade dödsfall här som i
            trafiken – måste man som ett ansvarstagande parti, tycker jag,
            ställa sig frågan: Vad kan vi göra ytterligare för att vända den
            här utvecklingen?
          </note>
          <note>
            Moderaterna föreslår till exempel en överdosstrategi, en förstärkt
            vårdgaranti inom beroendevården och en ordentlig kartläggning
            av hur det tunga missbruket ser ut i Sverige och hur tillgången
            till vård och behandling ser ut. Är det här någonting som Socialdemokraterna
            kan tänka sig att ställa sig bakom så att vi kan rädda liv och
            faktiskt nå de visioner som regeringen och vi gemensamt har?
          </note>
          <note>
            Anf. 87 LENA EMILSSON (S) replik:
          </note>
          <note>
            Fru talman! Vi diskuterar inte ANDTS-strategin ännu. Det kommer
            ni att få göra i juni. Då kommer naturligtvis en hel del av de
            här frågorna att komma tillbaka igen utifrån vad som står och
            inte står i strategin.
          </note>
          <note>
            När det gäller hur man ska arbeta är det bland annat med samordning
            och att man ska försöka få alla som jobbar med de här frågorna
            redan i dag att kunna samverka bättre och tillsammans bli bättre
            på det här. Folkhälsomyndigheten och Socialstyrelsen har uppdraget
            att komma med lite mer råd och stöd till bland annat kommuner
            och aktörer som finns ute i bland annat frivilliga insatser och
            annat. De ska råda, stödja och samordna. I viss mån gör de det
            i dag också, men det som behövs är naturligtvis att man ska få
            vårdkedjan att fungera – från kommunen till regionen och till
            de insatser som behöver göras.
          </note>
          <note>
            Det är ett viktigt område att samordna de här insatserna, för
            det är mycket gott arbete som görs i dag, även om jag själv tycker
            att det görs alldeles för lite på själva beroendedelen, alltså
            vårddelen. Där kan man göra oerhört mycket mer, anser jag.
          </note>
          <note>
            Anf. 88 JOHAN HULTBERG (M) replik:
          </note>
          <note>
            Fru talman! Det vore jätteintressant att höra vad för mycket
            mer som ledamoten Emilsson vill se. Hon avslutade inlägget med
            att säga att det finns så mycket mer som man borde göra. Okej,
            nämn då konkret vad man borde göra ytterligare! Det är de konkreta
            åtgärderna som jag efterlyser och som jag blev så besviken av
            att inte finna när jag läste regeringens ANDTS-strategi och när
            jag lyssnade till ledamoten Emilsson i den här debatten.
          </note>
          <note>
            Jag har haft flera debatter med socialministern om narkotikapolitiken
            och det faktum att vi inte ens vet hur många patienter som får
            LARO-behandling eller hur många som skulle vara i behov av det.
            Det har inte gjorts ordentliga skattningar sedan slutet av 90-talet
            av hur många tunga missbrukare vi har i Sverige.
          </note>
          <note>
            Att vi inte har de här grundläggande kunskaperna och uppgifterna
            gör det naturligtvis svårt att ta ytterligare steg för hur vi
            ska utveckla vården och insatserna. Vi behöver som sagt ha en
            ordentlig bild av hur problemet ser ut för att kunna utforma de
            rätta lösningarna.
          </note>
          <note>
            Fru talman! En person som jag misstänker att ledamoten Emilsson
            har haft som förebild är Olof Palme. Han sa att politik är att
            vilja. Men politik måste också vara att kunna – att kunna svara
            upp mot hur man ska nå vi ­ sionerna och målsättningarna. Då är
            det viktigt att man har en ANDTS-politik som utgår från tydliga,
            konkreta mål som är uppföljbara – det är de inte i tillräckligt
            stor utsträckning i dag. Att ha mål som är tydliga och inte sammanblanda
            mål och verktyg är viktigt. Så är det inte i dag. Man har ett
            särskilt mål för tobaken som säger att det är bruket som ska minska,
            men ett minskat bruk är för mig ett verktyg för att nå målet och
            minska tobaks ­ relaterade skador. Där har man blandat ihop det
            från regeringens sida, och man tycks inte vara beredd att justera
            det.
          </note>
          <note>
            Fru talman! Vi behöver en förändrad ANDTS-politik. Vi har en
            rekordhög narkotikarelaterad dödlighet. Det krävs lite självkritik,
            det krävs omprövning och det behövs förnyelse. Men Socialdemokraterna
            tycks vara helt ointresserade av detta. Det är bekymmersamt.
          </note>
          <note>
            Anf. 89 LENA EMILSSON (S) replik:
          </note>
          <note>
            Fru talman! Jag uppfattade inte att det låg en fråga i det sista,
            utan det var mer av ett påstående.
          </note>
          <note>
            Naturligtvis är det en bekymmersam situation, framför allt det
            här med narkotikadödligheten. I den nya strategin, som ska debatteras
            den 14 juni, tror jag att det är, tar man upp en nollvision för
            detta. Det tycker jag är väldigt bra, och det är ett initiativ
            som kommer från riksdagen. Det är ju bra att det kommer.
          </note>
          <note>
            Där ska man arbeta med frågorna på många fronter, bland annat
            med det här med naloxon, som vi har tagit upp i dag. Regeringen
            har börjat göra vissa åtgärder, bland annat att sjuksköterskor
            får förskriva och att icke-legitimerad personal i ambulanser och
            räddningstjänstpersonal också får ge naloxon. Det är en väldigt
            bra fråga.
          </note>
          <note>
            Sedan har vi hela den stora delen med preventivt arbete som jag
            hade en diskussion med ledamoten Rågsjö om. Man får inte glömma
            bort den preventiva delen som innebär att man ska se till att
            samhället i stort fungerar.
          </note>
          <note>
            Det måste finnas möjligheter till en bra skolgång för ungdomar,
            det måste finnas fritidssysselsättningar för barn och ungdomar
            och det måste finnas aktiviteter där barnen kan känna sig delaktiga.
            Föräldrarna måste kunna känna att de också deltar i samhället
            med arbete och annat. Nu under pandemin har arbetslösheten skjutit
            i höjden på grund av att hela samhället har fått stänga ned, men
            det gick i alla fall åt rätt håll innan vi kom in i pandemin.
            Man kan inte bara sätta plåster på såret, alltså missbruket, utan
            man måste se missbrukets grunder – klyftorna i samhället, bland
            annat. Det finns många olika delar i detta.
          </note>
          <note>
            Anf. 90 BARBRO WESTERHOLM (L) replik:
          </note>
          <note>
            Fru talman! Det här med beroende är någonting som har blivit
            mer och mer aktuellt under efterkrigstiden; särskilt tydligt är
            det med narkotikan. Alkoholberoende har väl funnits längre. Politiken
            har med bästa välvilja försökt göra vad den kan utifrån tro och
            tyckande. Men det duger ju inte, för tro och tyckande kan leda
            oss fel. Vi måste få fakta.
          </note>
          <note>
            En fråga som jag tog upp lite i mitt anförande är den om sprututbytesprogram.
            Det har vi nu riksdagsbeslut på, men det finns kommuner som är
            motvilliga utifrån att det är emot det narkotikafria samhället.
            För att få bort ”tyckandet” är det viktigt att vi tar fram fakta,
            och då är min fråga: Görs det nu någon uppföljning av hur det
            ser ut i de kommuner som fortfarande är motvilliga till att införa
            sprututbytesprogram? Hur utvecklas förekomsten av hivsmitta och
            de olika hepatitformerna, alltså blodöverföringssmitta?
          </note>
          <note>
            Jag tror att enda sättet att gå vidare är att få fram fakta om
            hur det ser ut och om vad som är konsekvenserna av att inte ställa
            upp på det här. Eller har man hittat ett annat sätt att arbeta
            på?
          </note>
          <note>
            Anf. 91 LENA EMILSSON (S) replik:
          </note>
          <note>
            Fru talman! Hur kommunerna ställer sig till detta sprututbyte
            vet jag inte. Det har jag inte hört att man har diskuterat, utan
            det har handlat om regionerna och hur regionerna arbetar med den
            frågan. I min egen hemregion Skåne har man ett program som fungerar.
            Där har man haft den här problematiken väldigt länge. Det är väl
            känt att det fungerar med sprut ­ utbytesprogrammet och att både
            hiv och hepatit har minskat sedan man började med det.
          </note>
          <note>
            I andra regioner vet jag inte om det fungerar på samma sätt.
            Det beror naturligtvis på hur stora problem man har haft i den
            här frågan. Det skiljer sig säkert mellan en region som Skåne,
            som ligger väldigt nära Danmark och där det har varit väldigt
            mycket trafik fram och tillbaka med droger av olika former, och
            andra regioner. Den frågan får jag nog ta med mig och återkomma
            till Barbro Westerholm om.
          </note>
          <note>
            Anf. 92 BARBRO WESTERHOLM (L) replik:
          </note>
          <note>
            Fru talman! Det är härligt med ärliga svar! Då kanske vi kan
            få en uppföljning av det här.
          </note>
          <note>
            Det andra som jag vill ta upp är spelberoendet. När den frågan
            kom upp här först i riksdagen och vi var några som drev den kallade
            man oss för moraltanter och sa saker som: ”Ska vi inte få spela
            Hej knekt?” Nu är det ett folkhälsoproblem.
          </note>
          <note>
            Vi har identifierat problemet, men hur är det med behandlingen?
            Det är min nästa fråga. Följer regeringen upp genom sina myndigheter
            Folkhälsomyndigheten och Socialstyrelsen vad det är för vård och
            rehabilitering som de som har fastnat i spelberoende får? Det
            skulle jag gärna vilja ha svar på.
          </note>
          <note>
            Anf. 93 LENA EMILSSON (S) replik:
          </note>
          <note>
            Fru talman! Det skulle jag också vilja ha svar på, men jag tror
            inte att man har kommit så långt.
          </note>
          <note>
            Det finns beroendeföreningar som har agerat starkt i dessa frågor.
            De tycker att tillgång till vård och behandling är nästan obefintlig
            i dag, och de menar på att det finns ett stort mörkertal i hur
            många som är spelberoende. Det är betydligt större. De man oftast
            ser, och som sticker ut, är de som hamnar i ekonomisk knipa, men
            det finns också många andra som i det dolda har dessa problem.
          </note>
          <note>
            Här finns mycket att göra eftersom det inte heller finns så mycket
            vetenskap och beprövade metoder framtagna. Man får se över frågan
            och se om det går att påbörja forskning på området. Det är väl
            någonstans där man måste börja.
          </note>
          <note>
            Anf. 94 NICKLAS ATTEFJORD (MP):
          </note>
          <note>
            Fru talman! I dag debatterar vi, som många har sagt tidigare,
            motioner kopplade till alkohol, narkotika, dopning, tobak och
            spel, de så kallade ANDTS- frågorna. Det finns olika förslag till
            beslut och reservationer kopplade till dessa frågor. Det finns
            också ett speciellt förslag där vi är överens i utskottet, nämligen
            frågan om ökad tillgänglighet till naloxon – läkemedlet som häver
            överdoser.
          </note>
          <note>
            Fru talman! Redan 2015 beslutade Region Skåne att starta ett
            treårigt projekt med en klinisk prövning av naloxon. Drivande
            då var Miljöpartiets regionråd Anders Åkesson. Det försöket stötte
            på en hel del problem, inte minst från Läkemedelsverket, med frågor
            om vem som har rätt att förskriva och så vidare. Men bland Skånes
            mest utsatta och sköraste räddades liv därför att naloxon är,
            som få andra, en räddande ängel. På samma sätt som sprututbytesprogrammet
            och införandet av läkemedelsassisterad behandling vid beroende,
            så kallad LARO, utgör naloxon grunden i en efter ­ längtad tillnyktring
            i svensk beroendevård bort från stigmatisering, moraliserande
            och tyckande för att i stället styra mot evidens, beprövad erfarenhet
            och skademinimering.
          </note>
          <note>
            Fru talman! Sverige har under alltför många år haft en för hög
            narkotikadödlighet. Att tillförsäkra en hög tillgänglighet av
            naloxon kommer att minska dödligheten och rädda liv. Överallt
            där man har infört olika typer av program för att distribuera
            naloxon i Sverige får vi veta hur överdoser har hävts och liv
            räddats. En siffra som har nämnts på Läkemedelsverkets hemsida
            är 453 tillfällen bara i Stockholmsregionen under en period av
            ett och ett halvt år. Det är 453 liv som räddats!
          </note>
          <note>
            Detta sänder en tydlig signal till människor i svårt beroende:
            Ditt liv är viktigt. Ditt liv spelar roll. Om inte samhället är
            där vill vi att dina vänner ska kunna rädda ditt liv, för du är
            viktig.
          </note>
          <note>
            En hel del har gjorts tidigare i frågan. Förbättringar har föreslagits
            och regler har ändrats allteftersom för att förskrivningen ska
            öka. Det har blivit mindre krångligt att få tillgång till naloxon.
            Men mer behöver göras, och Sverige har fortfarande för höga dödstal.
            Därför är jag glad över att flera partier har föreslagit hur vi
            på olika sätt i utskottet tillsammans kan ställa oss bakom ett
            tillkännagivande, som vi gör i dag. Det handlar om vikten av att
            göra naloxon ännu mer tillgängligt i hela landet, att tillgängligheten
            följs upp nationellt och att se över hur fler grupper utanför
            hälso- och sjukvården ska kunna ge naloxon mot överdoser.
          </note>
          <note>
            Fru talman! Jag vill passa på att än en gång från denna talarstol,
            i denna kammare, tacka min partikollega Anders Åkesson från Skåne,
            som banade vägen för det beslut vi ska fatta senare i dag. Tack,
            Anders!
          </note>
          <note>
            Jag yrkar bifall till utskottets förslag till beslut i betänkandet.
          </note>
          <note>
            Anf. 95 ANDERS W JONSSON (C) replik:
          </note>
          <note>
            Fru talman! Miljöpartiet ingår i regeringen, och partiet är då
            ansvarigt för passiviteten. Sverige har den bland Europas länder
            absolut högsta dödligheten hos narkotikaberoende. En enig riksdag
            sa för drygt ett år sedan att frågan måste utredas. Vi måste vända
            på varje sten. Men svaret från regeringen var då att det var en
            sten som absolut inte fick vändas. Det finns en lagstiftning från,
            tror jag, 1987 som anger att det i Sverige är kriminellt att vara
            beroende av narkotika, det vill säga att ertappas med narkotika
            i blodet. Men detta ska absolut inte utredas, enligt Miljöpartiet
            och Socialdemokraterna i regeringen. Det är märkligt.
          </note>
          <note>
            Det finns omfattande internationell forskning, som senast sammanfattades
            för några par år sedan i en stor översiktsartikel i The Lancet,
            som visar att en sådan lag är kontraproduktiv. Kravet här är inte
            att lagen ska avskaffas utan att det ska tillsättas en utredning.
            Är det så att den gamla lagstiftningen som aldrig har utvärderats
            är förklaringen till att det är relativt få i Sverige som använder
            narkotika, eller är det förklaringen till att Sverige är det land
            som har Europas absolut högsta dödlighet bland narkotikaberoende?
          </note>
          <note>
            Varför är Miljöpartiet och regeringen så hårdnackade motståndare
            till att man över huvud taget ska göra utvärderingen och se hur
            det är? Är det lagen som har gjort att det är få som använder
            narkotika i Sverige, eller är lagen förklaringen till den mycket
            höga dödligheten? Vari ligger grunden för Miljöpartiets motstånd
            till att göra den utvärderingen?
          </note>
          <note>
            Anf. 96 NICKLAS ATTEFJORD (MP) replik:
          </note>
          <note>
            Fru talman! Ledamoten frågar om vårt hårdnackade motstånd. Det
            finns ju frågestunder där man kan ställa dessa frågor till ministrarna.
            För min och Miljöpartiets del har vi i till exempel kongressbeslut
            sagt att den nuvarande svenska lagstiftningen måste utvärderas.
          </note>
          <note>
            Om jag har förstått det hela rätt har riksdagen gjort ett tillkännagivande
            till regeringen med ett uppdrag i frågan. Jag uppfattar det som
            att det tillkännagivandet hade kunnat göras skarpare om man exakt
            ville att reger ­ ingen skulle tillsätta en utredning. Då hade
            regeringen, förmodar jag, fått göra det. Men nu var tillkännagivandet
            brett och vitt, och därmed har det tolkats på så sätt att regeringen
            har valt att inte låta göra en utvärdering.
          </note>
          <note>
            Anf. 97 ANDERS W JONSSON (C) replik:
          </note>
          <note>
            Fru talman! Jag uppfattar ändå detta som en positiv öppning från
            ledamoten Nicklas Attefjords sida. Men frågan kvarstår. Jag vet
            att regeringen säger nej, det vill säga att man inte vill låta
            utvärdera lagstiftningen från 1987. Min fråga gäller mer specifikt
            vad Miljöpartiets position är. Är Miljöpartiet beredda att genomföra
            en utvärdering av den här lagen, som egentligen kriminaliserar
            att ha sjukdomen narkotikaberoende? Det är nämligen det den innebär.
          </note>
          <note>
            Detta är alltså en lagstiftning på ett område där det finns omfattande
            internationella studier, däribland den sammanfattning som finns
            i The Lancet och som säger att detta är kontraproduktivt. Tycker
            Miljöpartiet att man ska genomföra en utvärdering och faktiskt
            titta på hur det är – om lagstiftningen är förklaringen till att
            förhållandevis få använder narkotika i Sverige, eller om detta
            är förklaringen till att vi har en extremt hög dödlighet hos den
            här socialt oerhört utsatta gruppen? Det är det som är min fråga.
          </note>
          <note>
            Jag vet precis vad regeringen tycker om detta, för därifrån var
            svaret tydligt: Trots att riksdagen har begärt en översyn av hela
            narkotikapolitiken säger regeringen – som inte har tillsatt utredningen
            gällande hela narkotikapolitiken än – att en fråga som inte får
            utredas och utvärderas är denna. Det jag är oerhört nyfiken på
            är Miljöpartiets hållning i den här frågan. Är man beredd att
            utvärdera lagstiftningen från 1987 eller inte?
          </note>
          <note>
            Anf. 98 NICKLAS ATTEFJORD (MP) replik:
          </note>
          <note>
            Fru talman! Jag tyckte att jag var tydlig i mitt svar förra gången,
            ledamoten Jonsson: Miljöpartiets fastslagna linje från kongressen
            är att vi vill utvärdera detta. Det är alltså tydligt från partiets
            sida. Hur sedan reger ­ ingen agerar i denna fråga är något man
            får fråga representanter för reger ­ ingen.
          </note>
          <note>
            Anf. 99 JOHAN HULTBERG (M) replik:
          </note>
          <note>
            Fru talman! Jag tyckte att ledamoten Attefjord gjorde ett bra
            inlägg i debatten. Det jag särskilt välkomnar är talet om behovet
            av en politik som utgår från evidens, beprövad erfarenhet och
            kunskap. Tyvärr – och här ska nog alla partier vara lite självkritiska
            – har det inte alltid varit så.
          </note>
          <note>
            I den följdmotion till regeringens ANDTS-strategi som Moderaterna
            har väckt i dag vill vi ta ytterligare steg för att politiken
            framåt just ska utgå från kunskap. Vi ser väldigt stora kunskapsluckor
            i dag, och som jag nämnde i ett tidigare replikskifte är det till
            exempel e tt faktum att vi inte ens vet hur många det är som är
            tunga missbrukare i Sverige i dag, hur många som brukar opioider
            och hur många som injicerar. Därför är det svårt att dimensionera
            vården och följa upp huruvida vi är framgångsrika när det gäller
            att erbjuda rätt vård och behandling till den här patientgruppen.
          </note>
          <note>
            Jag vill därför fråga ledamoten Attefjord om man i Miljöpartiet
            är beredd att stödja ett sådant förslag som Moderaterna har om
            att kartlägga beroendevården och hur den nuvarande narkotikasituationen
            ser ut, som en grund för arbetet framåt och för att vi steg för
            steg ska kunna närma oss de visioner vi har. Det gäller bland
            annat den nya vision som riksdagen har tillkännagivit, nämligen
            att vi ska ha noll narkotikarelaterade dödsfall.
          </note>
          <note>
            Anf. 100 NICKLAS ATTEFJORD (MP) replik:
          </note>
          <note>
            Fru talman! Tack för frågan, ledamoten Hultberg!
          </note>
          <note>
            Som ledamoten mycket tydligt sa lämnades förslaget in i dag –
            jag förmodar att det var några timmar sedan – och jag har inte
            sett det. Jag har inte kunnat ta ställning till eller värdera
            delarna i detta förslag. Jag utgår dock ifrån att vi i utskottet
            tittar på alla förslag som kommer in, från alla partier – inklusive
            det förslag från regeringen som ligger på bordet. Sedan görs väl
            ett sedvanligt arbete i utskottet.
          </note>
          <note>
            När det gäller behovsdelarna kan jag skicka med något tillbaka.
            Svensk hälso- och sjukvård ska ges utifrån behov. Ansvaret för
            att ta fram behovsanalyser, reglera hur sjukvården ska finansieras
            samt besluta var det ska satsas och vilka områden som ska prioriteras
            ligger på regionerna. Merparten av Sveriges regioner styrs i dag
            av samarbeten där Moderaterna är med och leder. Vill ledamoten
            Hultberg att vi flyttar fram positionerna inom svensk beroendevård
            går det alltså jättebra att ringa, mejla eller på annat sätt kontakta
            de kollegor som sitter på styren runt om i landet och be dem lyfta
            fram, prioritera, bygga ut och förstärka svensk beroendevård.
            Det är nämligen där man kan göra skillnad.
          </note>
          <note>
            Anf. 101 JOHAN HULTBERG (M) replik:
          </note>
          <note>
            Fru talman! När det gäller det sistnämnda har ledamoten Attefjord
            givetvis en viktig och stor poäng.
          </note>
          <note>
            Jag kan glatt konstatera att man till exempel i Skåne, där Moderaterna
            är med och styr, är rätt mycket av föregångare på det här området.
            Man har bland annat sedan ett antal år tillbaka infört vårdvalssystem
            för LARO, alltså läkemedelsassisterad behandling av personer med
            opioidmissbruk, vilket har visat sig mycket framgångsrikt. I Skåne
            har man lyckats med det som övriga regioner i Sverige inte har
            lyckats med, nämligen att få bort köerna och den bristande tillgängligheten
            till denna viktiga vårdform. Vi vet att den räddar liv och kan
            skapa en bättre livskvalitet för personer med detta svåra missbruk
            och denna svåra beroendesjukdom.
          </note>
          <note>
            Jag är dock positiv till den konstruktiva anda som jag ändå uppfattar
            att ledamoten hade i sitt svar till mig. Det är nämligen uppenbart,
            i alla fall för mig, att vi inte kan lita på regeringen om vi
            ska kunna ta steg framåt på det här området. I stället kommer
            det att krävas att riksdagen fortsätter att rikta tillkännagivanden
            till och driva regeringen framför sig, för reger ­ ingen är uppenbarligen
            passiv och har inte initiativförmåga och kraft nog att föra arbetet
            framåt.
          </note>
          <note>
            När det gäller frågan om evidens och beprövad erfarenhet vill
            jag lyfta den till tobaksområdet. Vi vet väldigt väl hur farligt
            rökning är. Det är den främsta förebyggbara riskfaktorn för ohälsa
            – för KOL, cancer och många allvarliga sjukdomar som leder till
            döden. Dagens tobakspolitik innebär att målet är ett minskat bruk,
            inte minskade skador. Är man i Miljöpartiet beredd att ställa
            sig bakom förslagen från oss och andra partier om att detta mål
            ska förändras så att det är skadorna som är i fokus?
          </note>
          <note>
            Jag vill också ställa frågan om Nicklas Attefjord var seriös
            vid det seminarium häromveckan där vi diskuterade snus. Han lyfte
            fram att snus kanske rent av borde säljas på apotek. Är det verkligen
            Miljöpartiets hållning att man ska försvåra försäljningen av snus
            på det sättet?
          </note>
          <note>
            Anf. 102 NICKLAS ATTEFJORD (MP) replik:
          </note>
          <note>
            Fru talman! Jag börjar med den sista frågan. Det gäller ett seminarium
            anordnat av snusfabrikörerna, som var väldigt angelägna om att
            öka sin försäljning till minderåriga. Därför sköt jag lite från
            höften. Det var inte ett utspel men ett inlägg i debatten från
            mig personligen, inte från mitt parti. Så kan man väl säga om
            det.
          </note>
          <note>
            När det gäller delen som rör nikotin, vilket är en extremt potent
            kemisk substans som skapar ett extremt beroende, tycker jag att
            det viktiga är att se till att barn och unga inte får tillgång
            till det. Det ska vara extremt hårt reglerat när det gäller försäljning,
            när det gäller marknadsföring och när det gäller hur produkterna
            lanseras – hur man försöker sälja in det. Det har varit ganska
            uppenbart att industrins mål är att rikta in sig på en yngre målgrupp
            med nya, nischade produkter. Det är ju den optimala produkten
            för ett företag: Sälj någonting som gör kunden kemiskt beroende,
            för då har du sajnat upp kunden för livet!
          </note>
          <note>
            Jag tror alltså att det finns en hel del att göra gällande regleringen
            av hur nikotinprodukter säljs, och där behöver vi nog bli bättre.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 11 Grönbok om åldrande – Främja solidaritet och ansvar mellan
            generationerna
          </note>
          <note>
            Socialutskottets utlåtande 2020/21:SoU35
          </note>
          <note>
            Grönbok om åldrande – Främja solidaritet och ansvar mellan generationerna
            (COM(2021) 50)
          </note>
          <note>
            föredrogs.
          </note>
          <note>
            Anf. 103 ACKO ANKARBERG JOHANSSON (KD):
          </note>
          <note>
            Fru talman! Den 27 januari i år publicerade Europeiska kommissionen
            en g rönbok om åldrande , Främja solidaritet och ansvar mellan
            generatio ­ nerna . I samband med detta inledde kommissionen även
            ett offentligt sam ­ råd och bjöd in berörda parter att lämna
            synpunkter.
          </note>
          <note>
            Inom EU-arbetet kallas det för grönbok när man i ett första steg
            vill stimulera till samtal och diskussion i en fråga. Ämnet som
            kommissionen har valt är väl valt, för synen på åldrande behöver
            diskuteras. Därför ansåg vi i socialutskottet att vi gärna fördjupar
            oss i detta ett tag. Vi lämnar därför i dag vårt utlåtande om
            grönboken till riksdagen.
          </note>
          <note>
            I utskottet utsåg vi en arbetsgrupp bestående av Barbro Westerholm,
            Ann-Christin Ahlberg, Ann-Britt Åsebol och Karin Rågsjö. Jag riktar
            ett tack till er, som på ett särskilt sätt har medverkat till
            att utskottet har kunnat göra en bra granskning. Därmed bidrar
            utskottet till kunskap och påverkan i frågan.
          </note>
          <note>
            Fru talman! Grönboken innehåller många bra saker, inte minst
            att folkhälsoperspektivet börjar få alltmer gehör inom EU. Det
            är viktigt att varje medlemsstat ser betydelsen av ett brett folkhälsoarbete.
          </note>
          <note>
            Vi menar från utskottet att kunskaps- och erfarenhetsutbyte är
            det som EU främst ska arbeta med inom äldrepolitiken. Vi vill
            inte se lagstiftning på EU-nivå i dessa frågor. Det är glädjande
            att också regeringen vid information till utskottet har gett uttryck
            för en liknande inställning.
          </note>
          <note>
            Vi kan konstatera att det finns skillnader mellan länderna avseende
            välfärdspolitik. Detta gör att åtgärderna måste formas nationellt,
            men genom kunskaps- och erfarenhetsutbyte kan alla komma längre.
            Det gäller folkhälsofrågor, välfärdsteknik, boendeformer och mycket
            mer.
          </note>
          <note>
            Fru talman! Ett samtal om åldrande måste alltid ta sin början
            i hur vi ser på åldrande. Äldre personer är en tillgång för hela
            samhället. Ett välfärdssamhälle kan i hög grad bedömas utifrån
            kriterier som respekt för, tillvaratagande av och omsorg om den
            äldre generationen.
          </note>
          <note>
            Äldre ska kunna leva ett aktivt liv och ha inflytande i samhället
            och över sin vardag. De ska kunna åldras i trygghet och med bibehållet
            obero ­ ende. De ska bemötas med respekt och ha tillgång till
            vård och omsorg. Var och en ska ses som en person med eget och
            unikt värde och med skilda intressen och bakgrunder. God vård
            när man behöver det, ett behovsanpas ­ sat boende och självbestämmande
            över sin vardag är en självklarhet hela livet.
          </note>
          <note>
            När jag läser grönboken får jag känslan att synen på åldrande
            mer är att vi ska ta hand om äldre än att äldre är en tillgång
            för samhället. Därför har vi från utskottet betonat i vår granskning
            att synen på åldrande måste utgå ifrån att äldre är en tillgång
            för samhället.
          </note>
          <note>
            Hur tar vi till vara den resursen i samhället? Hur ser det ut
            i demokratiskt valda församlingar? Hur ser det ut i det civila
            samhället och i privata företag? Har vi strukturer som hindrar,
            eller har vi strukturer som möjliggör ett aktivt liv så länge
            jag vill?
          </note>
          <note>
            Det är angeläget att samtala om åldrande och hur vi främjar solidaritet
            och ansvar mellan generationer. Jag hoppas att grönboken kommer
            att leda till ett fördjupat samtal i Europa. Vi ska göra vår del
            genom arbete på hemmaplan för den svenska delen.
          </note>
          <note>
            Jag vill med de orden överlämna utskottets eniga utlåtande till
            kammaren. Vi har härmed genomfört vår granskning av grönboken
            om åldrande.
          </note>
          <note>
            Anf. 104 ANN-CHRISTIN AHLBERG (S):
          </note>
          <note>
            Fru talman! Den här debatten handlar om EU-kommissionens grönbok
            om åldrandet, som heter Främja solidaritet och ansvar mellan generatio
            ­ ner .
          </note>
          <note>
            Vi socialdemokrater tycker att det är positivt att frågor om
            åldrandet och äldrefrågorna kommer upp på den politiska dagordningen,
            och vi välkomnar grönboken. Syftet med grönboken är att skapa
            en bred diskussion om åldrandet och de olika utmaningar och många
            möjligheter som det fak ­ tiskt innebär. Det är glädjande att
            socialutskottet är enigt om utlåtandet och att utskottet är överens
            om att de olika nationella reglerna ska gälla.
          </note>
          <note>
            Mycket handlar om olika lagar och socialförsäkringar och om hur
            välfärden har byggts upp. Men det handlar också om arbetslivets
            villkor, om pensioner i de olika länderna med mera. Att utbyta
            erfarenheter och lära av varandra välkomnar vi; det tycker vi
            är bra.
          </note>
          <note>
            De senaste 50 åren har medellivslängden i Europa ökat med cirka
            tio år för både kvinnor och män, vilket är väldigt positivt. Det
            är viktigt att vi ser den äldre generationen som en tillgång och
            att vi har en modern och respektfull syn på äldre. Åldersdiskriminering
            är inget som skapar möjligheter, utan det skapar bara klyftor
            mellan generationer och begränsar människors möjligheter att leva
            fullt ut varje dag i sitt liv.
          </note>
          <note>
            Vi är allt friskare och mer aktiva som årsrika, och vi vill vara
            med i samhällsutvecklingen och kunna påverka i stort oavsett vår
            ålder. Vi måste prata mer om vad vi kan bidra med när vi blir
            äldre och vad vi vill göra som årsrika. Hur kan vi fortfarande
            få vara aktiva och känna oss behövda i arbetslivet, samhällsutvecklingen
            och föreningslivet och ha rätt till ett livslångt lärande?
          </note>
          <note>
            Här är skillnaderna stora när det exempelvis gäller möjligheten
            att jobba lite längre eller kortare tid på grund av arbetslivets
            villkor, den egna hälsan eller den ekonomiska möjligheten. Här
            finns en stor utvecklingspotential.
          </note>
          <note>
            Detta är också en viktig jämställdhetsfråga, eftersom kvinnor
            och män inte har samma förutsättningar i arbetslivet och möjligheter
            att arbeta på grund av brist på barnomsorg och då kvinnor fortfarande
            tar mer ansvar för barn och familj, vilket påverkar kvinnors inkomster
            och pensioner negativt. Här är skillnaderna också väldigt stora
            i EU-länderna.
          </note>
          <note>
            Om man vill jobba lite längre är det viktigt att ha den möjligheten
            och att arbetsgivarna ser den kompetens som årsrika har efter
            ett långt arbetsliv. Man kan lära upp, man kan handleda och vara
            mentor, något som är jätteviktigt och som ofta behövs.
          </note>
          <note>
            Vi måste fortsätta att förbättra arbetslivet så att det inte
            sliter ut, så att fler kan jobba tills de själva vill gå i pension
            och så att många inte, som det ofta är i dag, tvingas att gå ned
            i arbetstid eller ta ut pension i förtid för att de är utslitna
            av sitt jobb.
          </note>
          <note>
            Många frågor ställs i just grönboken som är viktiga att diskutera
            både nationellt och i EU-sammanhang. Hur kan vi bli bättre på
            att använda tekniken och digitaliseringen mer för att kunna leva
            ett så självständigt liv som möjligt när vi blir årsrika? Hur
            vill vi bo, och hur och var bygger vi för årsrika? Hur långt ska
            arbetslivet vara? Hur kan det livslånga lärandet fortsätta hela
            livet? Ja, det finns väldigt många fler frågor att ställa.
          </note>
          <note>
            Rätten att få bestämma själv är lika viktig oavsett ålder. Här
            kan vi fråga oss själva: Hur vill vi ha det? Vill vi lära nytt
            när vi har mer tid över? Finns det möjligheter då? Vill vi bo
            nära förskolan med liv och rörelse, eller vill vi bo granne med
            kyrkogården där lugnet är? Svaren kommer att vara olika, för vi
            tycker olika.
          </note>
          <note>
            EU:s olika länder har också olika förutsättningar. Men vi kan
            utbyta tankar och idéer och lära av varandra, vilket är så viktigt
            och oerhört värdefullt.
          </note>
          <note>
            Avslutningsvis, fru talman: Att få ett långt, friskt och innehållsrikt
            liv, där man får känna sig behövd, kan påverka och vara delaktig
            och ses som en resurs och inte diskrimineras på grund av siffran
            på sin ålder, skapar möjligheter men också en mer modern och rättvis
            syn på åldersrika personer. Det skapar solidaritet och förståelse
            mellan generationer.
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 24 mars
          </note>
          <note>
            SoU33 Vård av unga vid Statens institutionsstyrelses särskilda
            ungdomshem
          </note>
          <note>
            Kammaren biföll utskottets förslag.
          </note>
          <note>
            TU7 Sjöfartsfrågor
          </note>
          <note>
            Punkt 1 (Konkurrensförhållanden och samverkan inom sjöfarten)
          </note>
          <note>
            1. utskottet
          </note>
          <note>
            2. res. 3 ( C )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 3 (Sjöfartsverkets farleds- och lotsavgifter)
          </note>
          <note>
            1. utskottet
          </note>
          <note>
            2. res. 7 (SD)
          </note>
          <note>
            Votering:
          </note>
          <note>
            42 för utskottet
          </note>
          <note>
            10 för res. 7
          </note>
          <note>
            3 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 MP
          </note>
          <note>
            För res. 7: 10 SD
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Farledsavgifternas miljöstyrande effekt)
          </note>
          <note>
            1. utskottet
          </note>
          <note>
            2. res. 9 (M, SD, L)
          </note>
          <note>
            Votering:
          </note>
          <note>
            27 för utskottet
          </note>
          <note>
            24 för res. 9
          </note>
          <note>
            4 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 1 C, 4 V, 3 KD, 3 MP
          </note>
          <note>
            För res. 9: 11 M, 10 SD, 3 L
          </note>
          <note>
            Avstod: 4 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Helena Vilhelmsson (C) anmälde att hon avsett att avstå från
            att rösta men markerats ha röstat ja.
          </note>
          <note>
            Punkt 5 (Isbrytning)
          </note>
          <note>
            1. utskottet
          </note>
          <note>
            2. res. 11 (SD, KD)
          </note>
          <note>
            Votering:
          </note>
          <note>
            34 för utskottet
          </note>
          <note>
            13 för res. 11
          </note>
          <note>
            8 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 MP
          </note>
          <note>
            För res. 11: 10 SD, 3 KD
          </note>
          <note>
            Avstod: 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 9 (Vissa miljö- och klimatfrågor)
          </note>
          <note>
            1. utskottet
          </note>
          <note>
            2. res. 21 (L)
          </note>
          <note>
            Votering:
          </note>
          <note>
            23 för utskottet
          </note>
          <note>
            3 för res. 21
          </note>
          <note>
            29 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP
          </note>
          <note>
            För res. 21: 3 L
          </note>
          <note>
            Avstod: 11 M, 10 SD, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 10 (Bemanning och arbetsförhållanden)
          </note>
          <note>
            1. utskottet
          </note>
          <note>
            2. res. 24 (V)
          </note>
          <note>
            Votering:
          </note>
          <note>
            30 för utskottet
          </note>
          <note>
            4 för res. 24
          </note>
          <note>
            21 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 KD, 3 L, 3 MP
          </note>
          <note>
            För res. 24: 4 V
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU8 Kollektivtrafikfrågor
          </note>
          <note>
            Punkt 1 (Ökad kollektivtrafik)
          </note>
          <note>
            1. utskottet
          </note>
          <note>
            2. res. 4 (KD)
          </note>
          <note>
            3. res. 5 (L)
          </note>
          <note>
            Förberedande votering:
          </note>
          <note>
            3 för res. 4
          </note>
          <note>
            3 för res. 5
          </note>
          <note>
            48 avstod
          </note>
          <note>
            295 frånvarande
          </note>
          <note>
            Förste vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Förste vice talmannen anmodade Lena Emilsson (S) och Boriana
            Åberg (M) att fungera som kontrollanter vid lottningen samt Patrick
            Reslow (SD) att förrätta lottningen.
          </note>
          <note>
            Den upptagna lottsedeln visade ett ja, och kammaren hade således
            antagit res. 4.
          </note>
          <note>
            Huvudvotering:
          </note>
          <note>
            30 för utskottet
          </note>
          <note>
            3 för res. 4
          </note>
          <note>
            22 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 MP
          </note>
          <note>
            För res. 4: 3 KD
          </note>
          <note>
            Avstod: 10 SD, 5 C, 4 V, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Marktransporter till Arlanda)
          </note>
          <note>
            1. utskottet
          </note>
          <note>
            2. res. 9 (M, SD)
          </note>
          <note>
            Votering:
          </note>
          <note>
            34 för utskottet
          </note>
          <note>
            21 för res. 9
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 9: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 5 (Biljett- och betalsystem)
          </note>
          <note>
            1. utskottet
          </note>
          <note>
            2. res. 11 (C, L)
          </note>
          <note>
            Votering:
          </note>
          <note>
            33 för utskottet
          </note>
          <note>
            8 för res. 11
          </note>
          <note>
            14 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 KD, 3 MP
          </note>
          <note>
            För res. 11: 5 C, 3 L
          </note>
          <note>
            Avstod: 10 SD, 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 7 (Färdtjänst)
          </note>
          <note>
            1. utskottet
          </note>
          <note>
            2. res. 16 (V)
          </note>
          <note>
            Votering:
          </note>
          <note>
            34 för utskottet
          </note>
          <note>
            4 för res. 16
          </note>
          <note>
            17 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 C, 3 MP
          </note>
          <note>
            För res. 16: 4 V
          </note>
          <note>
            Avstod: 10 SD, 1 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärende som slutdebatterats den 25 mars
          </note>
          <note>
            KrU4 Kultur för alla
          </note>
          <note>
            Punkt 1 (Utredning av kulturpolitiken)
          </note>
          <note>
            1. utskottet
          </note>
          <note>
            2. res. 1 (M, L)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 MP
          </note>
          <note>
            För res. 1: 11 M, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Kulturpolitikens inriktning)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 4
          </note>
          <note>
            21 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP
          </note>
          <note>
            För res. 4: 3 L
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Kultursamverkansmodellen)
          </note>
          <note>
            1. utskottet
          </note>
          <note>
            2. res. 8 (C)
          </note>
          <note>
            3. res. 9 (KD)
          </note>
          <note>
            Förberedande votering:
          </note>
          <note>
            5 för res. 8
          </note>
          <note>
            3 för res. 9
          </note>
          <note>
            46 avstod
          </note>
          <note>
            295 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            33 för utskottet
          </note>
          <note>
            5 för res. 8
          </note>
          <note>
            16 avstod
          </note>
          <note>
            295 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP
          </note>
          <note>
            För res. 8: 5 C
          </note>
          <note>
            Avstod: 11 M, 3 KD, 2 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 17 L, 13 MP,
            2 -
          </note>
          <note>
            Punkt 5 (Tillgång till kultur)
          </note>
          <note>
            1. utskottet
          </note>
          <note>
            2. res. 11 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 11
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 11: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 7 (Konst i det offentliga rummet)
          </note>
          <note>
            1. utskottet
          </note>
          <note>
            2. res. 13 (SD)
          </note>
          <note>
            Votering:
          </note>
          <note>
            34 för utskottet
          </note>
          <note>
            10 för res. 13
          </note>
          <note>
            10 avstod
          </note>
          <note>
            295 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP
          </note>
          <note>
            För res. 13: 10 SD
          </note>
          <note>
            Avstod: 10 M
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            FiU46 Ändringar i statens budget för 2021 – Stöd till äldreomsorgen
            med anledning av coronaviruset
          </note>
          <note>
            Kammaren biföll utskottets förslag.
          </note>
          <note>
            JuU17 Redovisning av åtgärder i enlighet med målsättningarna
            i det nationella brottsförebyggande programmet Tillsammans mot
            brott
          </note>
          <note>
            Punkt 1 (Familjens och civilsamhällets roll i det brottsförebyggande
            arbetet)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Konkreta åtgärder i det brottsförebyggande arbetet)
          </note>
          <note>
            1. utskottet
          </note>
          <note>
            2. res. 2 (C, KD)
          </note>
          <note>
            Votering:
          </note>
          <note>
            47 för utskottet
          </note>
          <note>
            8 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 L, 3 MP
          </note>
          <note>
            För res. 2: 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 7 (Uppdrag till myndigheter)
          </note>
          <note>
            1. utskottet
          </note>
          <note>
            2. res. 6 (M, C, KD)
          </note>
          <note>
            Votering:
          </note>
          <note>
            36 för utskottet
          </note>
          <note>
            19 för res. 6
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 L, 3 MP
          </note>
          <note>
            För res. 6: 11 M, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 9 (Nationell handlingsplan mot sexualiserat våld)
          </note>
          <note>
            1. utskottet
          </note>
          <note>
            2. res. 8 (C, V)
          </note>
          <note>
            Votering:
          </note>
          <note>
            46 för utskottet
          </note>
          <note>
            9 för res. 8
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 L, 3 MP
          </note>
          <note>
            För res. 8: 5 C, 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 12 (Nationellt kunskapscentrum och no entry-program)
          </note>
          <note>
            1. utskottet
          </note>
          <note>
            2. res. 11 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 11
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 11: 16 S, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU20 Riksrevisionens rapport om effektiviteten vid Kriminalvårdens
            anstalter
          </note>
          <note>
            Punkt 1 (Effektiviteten inom Kriminalvården)
          </note>
          <note>
            1. utskottet
          </note>
          <note>
            2. res. 1 (M, C, KD, L)
          </note>
          <note>
            Votering:
          </note>
          <note>
            35 för utskottet
          </note>
          <note>
            20 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 2 L, 3 MP
          </note>
          <note>
            För res. 1: 11 M, 5 C, 3 KD, 1 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Kriminalvårdens lokaler)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 4
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 4: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 6 (Utredningen En effektiv och flexibel kriminalvård)
          </note>
          <note>
            1. utskottet
          </note>
          <note>
            2. res. 6 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 6
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 6: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU43 Effektivare hantering av häktningar och minskad isolering
          </note>
          <note>
            Punkt 1 (Tidsgräns för häktning)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Tidsgräns för häktning av unga lagöverträdare)
          </note>
          <note>
            1. utskottet
          </note>
          <note>
            2. res. 2 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 2: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (Rättens beslut om restriktioner)
          </note>
          <note>
            1. utskottet
          </note>
          <note>
            2. res. 3 (SD, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP
          </note>
          <note>
            För res. 3: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Förvar av barn i polisarrest)
          </note>
          <note>
            1. utskottet
          </note>
          <note>
            2. res. 5 (C)
          </note>
          <note>
            Votering:
          </note>
          <note>
            24 för utskottet
          </note>
          <note>
            5 för res. 5
          </note>
          <note>
            26 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 2 V, 3 L, 3 MP
          </note>
          <note>
            För res. 5: 5 C
          </note>
          <note>
            Avstod: 11 M, 10 SD, 2 V, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Hanna Gunnarsson (V) anmälde att hon avsett att avstå från att
            rösta men markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU20 Alkohol-, narkotika-, dopnings-, tobaks - och spelfrågor
          </note>
          <note>
            Punkt 1 (Den kommande ANDTS-strategin)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            4. res. 4 (L)
          </note>
          <note>
            Förberedande votering 1:
          </note>
          <note>
            5 för res. 2
          </note>
          <note>
            3 för res. 4
          </note>
          <note>
            47 avstod
          </note>
          <note>
            294 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            11 för res. 1
          </note>
          <note>
            5 för res. 2
          </note>
          <note>
            39 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            34 för utskottet
          </note>
          <note>
            10 för res. 1
          </note>
          <note>
            11 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 MP
          </note>
          <note>
            För res. 1: 10 SD
          </note>
          <note>
            Avstod: 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2 (Systembolagets service och ansvar)
          </note>
          <note>
            1. utskottet
          </note>
          <note>
            2. res. 5 (M, KD)
          </note>
          <note>
            Votering:
          </note>
          <note>
            41 för utskottet
          </note>
          <note>
            14 för res. 5
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP
          </note>
          <note>
            För res. 5: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 8 (Motstånd mot legalisering av narkotika)
          </note>
          <note>
            1. utskottet
          </note>
          <note>
            2. res. 10 (KD)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 10
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP
          </note>
          <note>
            För res. 10: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 15 (Missbruks- och beroendeproblematik hos barn och unga)
          </note>
          <note>
            1. utskottet
          </note>
          <note>
            2. res. 16 (V)
          </note>
          <note>
            Votering:
          </note>
          <note>
            48 för utskottet
          </note>
          <note>
            4 för res. 16
          </note>
          <note>
            3 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 L, 3 MP
          </note>
          <note>
            För res. 16: 4 V
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 15 (forts. från § 11) Grönbok om åldrande – Främja solidaritet
            och ansvar mellan generationerna (forts. SoU35)
          </note>
          <note>
            Anf. 105 ANN-BRITT ÅSEBOL (M):
          </note>
          <note>
            Fru talman! I slutet av 1800-talet utflyttade ett stort antal
            personer från Sverige på grund av missväxt och hunger bland befolkningen.
            De steg på någon av de Amerikabåtar som tog människor till andra
            sidan Atlanten. En av dem som utvandrade var min mormors bror.
            Medellivslängden var 50 år. Min mormor blev kvar på gården, där
            hon tillsammans med sina föräldrar och senare med sin man brukade
            jorden. Så såg Sverige ut. De flesta bodde på landet. Min mor
            föddes för drygt 100 år sedan och växte upp på landet. Nu var
            medellivslängden 60 år. Hon tog sig i sin ungdom till storstaden
            för att söka jobb och bilda familj. Där föddes jag i mitten av
            förra seklet. Då hade medellivslängden stigit till 68 år.
          </note>
          <note>
            Med min generation har utvecklingen gått väldigt snabbt för såväl
            teknik som medellivslängd, utbildning och arbete med tillhörande
            högre levnadsstandard. Den demografiska utvecklingen har skiftat.
            Mycket har förändrats. Mina barns och barnbarns generationer kan
            knappast föreställa sig ett samhälle utan rinnande vatten och
            elektricitet som det som min mormor växte upp i.
          </note>
          <note>
            Fru talman! Vi moderater önskar att samhället såg på de sista
            tio åren av en människas liv på samma sätt som på de tio första
            åren: med förväntan, förhoppningar, framtidstro, respekt och omtanke.
            Medellivslängden ökar med tre och en halv timme varje dygn. Det
            är fantastiskt att vi adderar fler friska och aktiva år till våra
            liv. Därför är det också viktigt att vi ser på våra årsrika personer
            med respekt.
          </note>
          <note>
            Samhället måste bättre ta vara på den kunskap och erfarenhet
            som en senior besitter. Men man skulle faktiskt också kunna säga
            som så: Lyssna på äldre människor – inte för att de alltid har
            rätt, utan för att de har större erfarenhet av att ha fel! För
            visst lär vi oss också med åren av att vi har våra fel och brister!
          </note>
          <note>
            Viktigast, fru talman, är ändå att varje enskild människa är
            utgångspunkten. Våra värderingar formas av vår syn på människan.
            Vi ska lyssna på varje individs önskemål.
          </note>
          <note>
            Ser man på detta i ett europeiskt perspektiv ser man otroliga
            skillnader. I vissa länder har man än i dag den standard som vi
            hade för 100 år sedan, medan andra har en hög teknisk nivå och
            en hög medelålder i befolkningen. I den grönbok som vi nu diskuterar
            belyser man just olika aspekter av åldrande och en åldrande befolkning,
            där alltså medelåldern stiger. Men åldrande berör alla faser i
            livet: utbildning, arbete, pensioner och inte minst vård av olika
            slag.
          </note>
          <note>
            Fru talman! Hur ska man då lägga grunden för ett hälsosamt åldrande
            och ett livslångt lärande? I min värld kan tusen blommor blomma.
            Det finns inte bara ett sätt att lägga en grund. Det kan gälla
            ett hälsosamt liv med god kosthållning och fysisk aktivitet, men
            det kan också handla om att få uppleva samvaro med andra, måla,
            sjunga i kör eller något annat.
          </note>
          <note>
            Men det är viktigt att se till att arbeta sammanhållet, samordnat
            och systematiskt med åtgärder som är hälsofrämjande, förebyggande
            och långsiktiga. Vi har under det gångna pandemiåret sett att
            den psykiska ohälsan ökat i de högre åldrarna, då man inte känt
            sig sedd eller behövd och tvingats vara isolerad.
          </note>
          <note>
            Det absolut mest hälsosamma är att man känner att man har en
            berikande sysselsättning och har möjlighet att arbeta så länge
            man orkar. Tyvärr ser vi att arbetslivet inte stöttar på det sätt
            det skulle kunna göra. Diskrimineringen är stor, då lagstiftning
            inte gör det möjligt för alla att få vara i arbetslivet på det
            sätt som de skulle önska. Man bör underlätta för äldre personer
            och personer med funktionsnedsättningar att ha anpassade arbetsuppgifter
            och arbetstider. Vi bör med kraft motverka den ålderism som vi
            ser i samhället.
          </note>
          <note>
            Fru talman! Det finns nya möjligheter för äldre. I och med de
            medicinska framstegen har vi många i pensionsålder som är i god
            form och aktiva och vill vara med i samhällsbygget. Vi är många
            som arbetar efter pensionsåldern och bidrar till samhället och
            välfärden. Många seniorer gör dessutom ett otroligt volontärarbete.
            Den digitala utvecklingen underlättar också vardagen för oss alla,
            såväl för friska som för dem som är i behov av vård. Här finns
            många spännande utvecklingsmöjligheter.
          </note>
          <note>
            Vi moderater välkomnar en diskussion kring de möjligheter och
            utmaningar som vi har i samhället kring en åldrande befolkning.
            Det är bra att ha perspektiv från olika delar av EU. Detta kan
            ligga till grund för en kunskapsbank som kan vara oerhört värdefull
            för samtliga EU:s stater. Men jag vill med bestämdhet uttrycka
            att jag inte anser att EU som institution ska lägga sig i de enskilda
            staternas olika lagstiftning i dessa frågor; här ska subsidiaritetsprincipen
            gälla.
          </note>
          <note>
            Fru talman! Vi moderater ställer oss bakom utskottsförslaget
            att lägga detta utlåtande om grönboken till handlingarna.
          </note>
          <note>
            Anf. 106 CHRISTINA ÖSTBERG (SD):
          </note>
          <note>
            Fru talman! Den demografiska utvecklingen i Europa har medfört
            att befolkningen blir allt äldre, en trend som väntas fortsätta
            under lång tid framöver. Samtidigt som medellivslängden ökat har
            det genomsnittliga antalet barnafödslar minskat.
          </note>
          <note>
            Grönboken som vi i dag debatterar behandlar frågor om de utmaningar
            och möjligheter som den åldrande befolkningen i Europa och den
            demografiska utvecklingen medför. Syftet är att inleda en bred
            politisk diskus ­ sion om åldrande och olika alternativ för hur
            de utmaningar och möjligheter som den demografiska utvecklingen
            medför kan hanteras.
          </note>
          <note>
            Grönboken belyser många bra aspekter. Kommissionen lyfter särskilt
            fram vikten av att hitta rätt balans när det gäller rättvisa och
            solidaritet mellan generationerna och utmaningen att upprätthålla
            en tillräcklig nivå av socialt skydd utan att lägga en alltför
            stor börda på den krympande befolkningen i arbetsför ålder.
          </note>
          <note>
            Kommissionen lyfter upp frågor som att hantera åldrandets socioekonomiska
            påverkan men också vikten av delaktighet i samhället.
          </note>
          <note>
            Kommissionen konstaterar, vilket vi helt instämmer i, att behörigheten
            för att hantera åldrandets effekter till stor del ligger hos medlemsländerna
            men att EU har goda förutsättningar att identifiera tendenser
            och stödja åtgärder på både lokal, regional och nationell nivå.
          </note>
          <note>
            Grönboken lyfter upp flera frågor som är viktiga för oss sverigedemokrater.
            Det handlar bland annat om att under hela livet främja hälsosamma
            vanor i fråga om exempelvis kost och fysisk och social aktivitet.
            Det handlar om att se potentialen i att öka sysselsättningen bland
            personer med funktionsnedsättning, vilket kräver skäliga anpassningar
            och en tillgänglig arbetsmiljö.
          </note>
          <note>
            När det gäller problem med personalbrist inom vård- och omsorgs
            ­ sektorn lyfter kommissionen bland annat fram åtgärder som att
            säkerställa attraktiva arbetsvillkor för personal, vilket är en
            otroligt viktig fråga för oss.
          </note>
          <note>
            Andra viktiga frågor som lyfts fram är att tillgången till sjukvård
            riskerar att begränsas av ekonomiska skäl, personalbrist, långa
            väntetider och alltför långa avstånd till närmaste vårdinrättning,
            vilket för Sveriges del tyvärr redan är ett faktum.
          </note>
          <note>
            Den ökade risken för ensamhet och social isolering är ytterligare
            ett problem som lyfts fram. Det gör att frågan inte enbart får
            handla om kvalitet och kostnad för sociala tjänster utan även
            måste handla om sociala behov.
          </note>
          <note>
            Precis som regeringen välkomnar vi kunskaps- och erfarenhetsutbyte
            på området, eftersom medlemsstaterna står inför liknande utmaningar
            i framtiden när det gäller en arbetsmarknad i förändring, digitalisering
            och den demografiska utvecklingen.
          </note>
          <note>
            Samtidigt är det av största vikt och kan inte nog betonas att
            medlemsstaternas befogenheter att besluta om sina nationella välfärdssystem
            måste respekteras. Därför bör inga beslut fattas som innebär bindande
            lagstiftning för medlemsländerna, utan det ska snarare handla
            om övergripande kunskapsinhämtning, förmedling av erfarenheter
            och goda exempel.
          </note>
          <note>
            Det är Sverigedemokraternas bestämda uppfattning, och här är
            övriga partier också eniga. Utskottets utlåtande är en bra och
            tydligt formulerad text. Vi ställer oss helt bakom den och ser
            fram emot det fortsatta arbetet med dessa frågor, eftersom det
            verkar finnas stor enighet och samsyn. Jag yrkar bifall till att
            lägga utlåtandet till handlingarna.
          </note>
          <note>
            Anf. 107 ANDERS W JONSSON (C):
          </note>
          <note>
            Fru talman! Man kan ju fråga sig varför vi i Sveriges riksdag
            ska diskutera frågan om hur EU kan arbeta med åldrandefrågor.
            Det är en berättigad fråga beroende på att EU inte över huvud
            taget har någon beslutandemakt på området. Det här är ett område
            där det är väldigt tydligt att besluten fattas här i Sveriges
            riksdag, av våra regioner och av våra kommuner.
          </note>
          <note>
            Icke desto mindre kan man använda EU-samarbetet till någonting
            som är väldigt viktigt. Det är att kunna jämföra hur framgångsrik
            man är i olika länder med dessa frågor. Det är helt klart att
            vi har väldigt mycket att lära av varandra, fru talman.
          </note>
          <note>
            Det finns en del områden där det är väldigt svårt att jämföra.
            Det hand ­ lar till exempel om just vård och omsorg. Det beror
            helt enkelt på att det är organiserat på väldigt olika sätt i
            de europeiska länderna. I Kontinental ­ europa och framför allt
            i de södra delarna ligger väldigt mycket mer på familjen att hantera.
          </note>
          <note>
            Här i de nordliga delarna av Europa tycker vi att det är oerhört
            viktigt att man kan vara en självständig individ även när man
            blir årsrik. Det gör att jämförelserna kan vara svåra. Icke desto
            mindre går det att titta på resultaten, hur pass nöjd man är med
            sin livssituation och så vidare.
          </note>
          <note>
            Det som vi har gemensamt i hela Europa och egentligen i hela
            världen är vad man kallar den demografiska utmaningen. Det framställs
            ibland som någonting negativt. Det är inte det, fru talman.
          </note>
          <note>
            I grunden lever vi väldigt mycket längre. Vi är friska långt
            upp i åren. Medellivslängden har ökat betydligt. Det är i grunden
            fantastiskt positivt. Vi dör inte i krig, och vi dör inte av svält
            och infektionssjukdomar.
          </note>
          <note>
            Detta i kombination med att det föds allt färre barn ställer
            till en hel del utmaningar i samhällena. Här ligger Sverige ganska
            bra till framför allt beroende på att vi har ett relativt högt
            barnafödande.
          </note>
          <note>
            Det hänger förstås samman med att vi har en väldigt utbyggd föräldraförsäkring.
            Vi har en förskola som gör att kvinnor i Sverige inte behöver,
            på samma sätt som i andra delar av Europa, välja mellan att å
            ena sidan göra karriär och å andra sidan föda barn och bilda familj.
            Det är en styrka.
          </note>
          <note>
            Icke desto mindre har vi de utmaningarna även i Sverige. Det
            är framför allt på två områden. Det handlar om de ekonomiska konsekvenser
            detta får. Det är allt färre som är i arbetsför ålder, och det
            är allt fler som inte arbetar.
          </note>
          <note>
            Det är också en annan utmaning vi har vad gäller just demografin.
            Vård och omsorg är något som de årsrikaste konsumerar i större
            utsträckning än den övriga befolkningen, Det är klart att vi här
            står inför en utmaning även i Sverige. Det handlar om vilka människor
            som ska arbeta inom vård och omsorg. Det är också någonting som
            vi har gemensamt med andra länder.
          </note>
          <note>
            En fråga som lyfts fram i grönboken som jag och Centerpartiet
            tycker är väldigt intressant är: Vad kan vi göra för att se till
            att man även när man blir årsrik har fler år av hälsa? Där borde
            vi använda den metod som vi så framgångsrikt har använt för att
            se till att våra barn och ungdomar i det här landet är friska.
          </note>
          <note>
            Det handlar om ett utbyggt äldrehälsovårdsprogram där vi på samma
            strukturerade sätt som vi gör med de gravida kvinnorna, de nyfödda
            barnen och i den svenska skolan också arbetar gentemot den årsrika
            delen av befolkningen. Det gäller att strukturerat titta på: Vilka
            vaccinationer ska erbjudas gratis? Vad ska det vara i form av
            förebyggande hembesök och så vidare?
          </note>
          <note>
            Fru talman! När man talar om förebyggande arbete kan en del tänka
            att det viktigaste där är att satsa på de unga. I själva verket
            är det så att om man snabbt vill ha tillbaka de satsade pengarna
            är det inte minst den äldre delen av befolkningen som man ska
            rikta sig till. Där får man väldigt snabbt tillbaka de satsade
            pengarna i form av minskade kostnader för vård och omsorg.
          </note>
          <note>
            Fru talman! Det finns ett område där jag tycker att vi har väldigt
            mycket att lära av andra europeiska länder och där vi ligger rätt
            dåligt till. Det handlar om delaktigheten från de årsrika.
          </note>
          <note>
            Andra länder är mer framgångsrika inte minst i att se till att
            de har ett deltagande i det politiska livet och i civilsamhället
            och även att de har en annan betydelse än i det svenska samhället.
          </note>
          <note>
            I det svenska samhället är det fortfarande så att när man passerar
            60 eller 65 och närmar sig 70 år har man inte längre på samma
            sätt en aktiv del i samhället. Här, fru talman, skulle vi kunna
            lära oss väldigt mycket från andra europeiska länder där man som
            årsrik har en helt annan ställning i samhället.
          </note>
          <note>
            Även om EU inte har någonting att besluta om på det här området
            ser jag och Centerpartiet fram emot att vi inte minst genom jämförelser
            kan få oss en hel del till livs. Det kan göra att den årsrika
            delen av vår befolkning får en ännu bättre tillvaro. Jag yrkar
            bifall till utskottets förslag.
          </note>
          <note>
            Anf. 108 KARIN RÅGSJÖ (V):
          </note>
          <note>
            Fru talman! Som många här har sagt innebär den demografiska utvecklingen
            i Europa att det blir fler och fler äldre och färre som föds.
          </note>
          <note>
            Det ser i och för sig olika ut i olika delar av Europa, och precis
            som Anders W Jonsson sa tidigare beror det exempelvis på vad man
            har för jämställdhets- och jämlikhetspolitik i länderna. Det handlar
            till exempel om huruvida kvinnor vill föda barn och om man samtidigt
            ska kunna arbeta.
          </note>
          <note>
            Men det är också dags att se äldre som individer – eller årsrika,
            som ni säger här i talarstolen. För det gör vi inte riktigt i
            dag, utan vi pratar på något sätt om årsrika i klump. Alla blir
            som en stor massa, och det har specifikt varit så under pandemin.
            Jag brukar inte prata om drottning Silvia så mycket härifrån talarstolen,
            men hon har sagt: Jag har aldrig känt mig så 70-plus som nu. Det
            tror jag att det är många som kan skriva under på.
          </note>
          <note>
            Skillnaden när det gäller äldre och deras förutsättningar och
            synen på jämställdhet varierar kraftigt över Europa. Det handlar
            också om att välfärden ser väldigt olika ut. I grönboken finns
            som tur är ingen bindande lagstiftning, för då skulle vi inte
            ha pratat om den här i dag. Det handlar mer om ett sätt att förhålla
            sig till varandra och lära av varandra, och det finns det förhoppningsvis
            möjligheter att göra.
          </note>
          <note>
            Det kan exempelvis gälla användningen av tekniska och digitala
            hjälpmedel. Den kursen, fru talman, kanske man borde ha haft innan
            vaccineringen inleddes i den här regionen – en kurs i digitalitet
            och hur man tar sig fram där. Det handlar också om att se till
            hur vi ska utveckla bra boendeformer och hur vi ska se till att
            personer får kontakt med andra så att de inte blir isolerade.
          </note>
          <note>
            Oavsett land handlar det också om respekt för årsrika som individer.
            Årsrika eller äldre – om jag får uttrycka mig så – är en resurs
            även inom politiken. Här ser det väldigt olika ut i världen. I
            Sveriges riksdag är det väldigt få som är över 60 år, och 65-
            och 70-plussare är en raritet här. Men om vi tittar ut över världen
            ser det inte ut så, utan man ser kanske årsrika personer som en
            större tillgång i andra länder än vad man gör i Sverige.
          </note>
          <note>
            Det finns stora möjligheter när det gäller att ta vara på den
            kompetens som årsrika personer har. Dessutom är väldigt många
            årsrika, äldre, i större utsträckning friska och aktiva i dag
            än tidigare, exempelvis för att vi har en bättre levnadsstandard.
          </note>
          <note>
            Men det är också skillnad i dag när det gäller hur man blir äldre.
            Det handlar om vad man har för bakgrund. Det är en sak att vara
            65-plussare och vara frisk, inte ha en utsliten kropp och ha en
            god pension att se fram emot. Då kan man räkna sina pengar och
            känna: Wow, jag kommer att få en kanonålderdom! Jag kommer att
            kunna resa till Portugal varannan månad.
          </note>
          <note>
            Det är en annan sak att vara utsliten och ha dålig ekonomi. Klass
            spelar en väldigt stor roll oavsett om man är grek eller svensk.
            Ojämlikheten är universell.
          </note>
          <note>
            Utskottet menar att man måste ha en medveten syn på äldre som
            erfarna och värdefulla samhällsmedborgare som också kan bidra
            till arbetsmarknaden och jobba kvar på sina arbeten – de som förmår.
            Om du har ett jobb som inte är tungt och en kropp som funkar har
            du bättre förutsättningar att stanna kvar än om du är en person
            med tungt arbete. Då har du mycket mindre möjlighet att förlänga
            ditt arbetsliv.
          </note>
          <note>
            Det här drabbar företrädesvis kvinnor, och vi vet att ju tidigare
            man går i pension, desto sämre blir pensionen. Man får det helt
            enkelt svårt ekonomiskt. Det är väldigt vanligt exempelvis bland
            ensamstående kvinnor. Det blir svårt när de blir äldre och pensionärer.
            En del får spela golf, och andra får plocka pantburkar. Så ser
            livet ut för pensionärer i dag.
          </note>
          <note>
            Fru talman! Kommissionen lyfter i grönboken fram vikten av att
            diskutera hur delaktig man kan vara i samhället. Äldre personer
            kan drabbas extra hårt av diskriminering om man också är exempelvis
            funktionsnedsatt, kvinna – som ni vet kan det vara ett minus ibland
            – eller hbtq-person. Det finns en diskriminering som gör att äldre
            helt enkelt får svårt att tillgodose sina rättigheter.
          </note>
          <note>
            Det är oerhört viktigt att man kan se på årsrika personer som
            individer med olika behov, åsikter och förutsättningar. En persons
            förmåga eller behov ska inte utgå från ålder. Så kan det aldrig
            vara, utan man måste se äldre som individer med ryggsäckar fyllda
            av erfarenhet och ta vara på den.
          </note>
          <note>
            Anf. 109 BARBRO WESTERHOLM (L):
          </note>
          <note>
            Fru talman! Jag är oerhört glad och stolt över att vi i socialutskottet
            har kunnat enas om yttrandet över EU:s grönbok.
          </note>
          <note>
            Vi är överens, och vi har debatt här i kammaren – men en debatt
            där vi alla understryker hur viktigt det är att se årsrika människor
            som individer och som en tillgång i samhället. Vi säger att betänkandet
            läggs till hand ­ lingarna. Men därmed begravs det inte, utan
            det kommer att ingå i alla de remissvar som kommer från EU:s medlemsstater
            och från alla organisatio ­ ner inom EU som ägnar sig åt äldrefrågor
            men också hbtq-frågor och så vidare. Det här kommer att vara ett
            mycket brett underlag för EU att gå vidare med.
          </note>
          <note>
            Det här är viktigt, för grönboken ger en utifrån våra utgångspunkter
            delvis ålderdomlig syn på situationen för årsrika människor. Man
            beskriver långvården ungefär som vi hade den på 80-talet innan
            ädelreformen, då vi fick äldreboenden där man kunde bo med eget
            kontrakt. Det visar hur viktigt det blir med det kommande erfarenhetsutbytet.
          </note>
          <note>
            Här får vi glädjande nog draghjälp av Världshälsoorganisationen
            när det gäller det som faktiskt fattas i grönboken: en diskussion
            om grunden för den ojämlika behandlingen av årsrika personer,
            nämligen ålderismen. Det är förvånande att man inte har med mer
            i grönboken om ålderismen, som slår igenom inom samhällets alla
            sektorer, där årsrika människor förfördelas.
          </note>
          <note>
            Man kom år 2000 med ett direktiv mot åldersdiskriminering, och
            i ministerrådet ligger ett förslag om att bredda detta direktiv
            till att inte bara omfatta arbetsliv och utbildning. Vi i Sverige
            har tack vare det arbete som har gjorts i EU vår breda lag mot
            åldersdiskriminering.
          </note>
          <note>
            WHO började arbeta mot ålderismen 2002 i samband med FN:s stora
            äldrekonferens. År 2016 gick man sedan ut med en världsomfattande
            kampanj mot ålderism, en fördomsfull syn på årsrika människor.
            I Sverige har vi inte märkt av kampanjen. Jag ställde en fråga
            till ansvarig minister, som inte hade något riktigt grepp om att
            det var en kampanj på gång.
          </note>
          <note>
            Nu, den 18 mars 2021, har WHO gått ut med en ny kampanj mot det
            grundläggande problemet ålderismen. Där har man kunnat visa att
            denna fördomsfulla syn på årsrika människor kostar pengar. I USA
            kostar den ålderistiska synen på årsrika människor i sjukvården
            när det gäller behand ­ ling av svårare sjukdomar av olika slag
            63 miljarder dollar per år. Denna felbehandling, eller den behandling
            som inte kommer till när det gäller den här generationen, är alltså
            förskräckande också i ekonomiska termer och inte bara när det
            gäller livskvalitet.
          </note>
          <note>
            Vi måste se årsrika människor som individer; det har sagts av
            flera. Vi måste se dem som en tillgång i samhället under hela
            livsresan. Man ska känna sig behövd också under livets sista dagar
            och känna sig som en tillgång med den erfarenhet man har, vad
            man kan berätta och så vidare. Det är erfarenheter som är viktiga
            att ta vara på.
          </note>
          <note>
            Jag har i detta sammanhang tagit upp hur tydligt det har blivit
            i äldreboendena under den här isoleringstiden att människor som
            bott där inte har känt sig behövda: Varför finns jag som 103-åring
            när jag inte får träffa min själs älskade, som jag levt ihop med
            under 70 år? Då kommer det in: Visst, det kanske kommer en dag
            då jag får uppleva att krama om min själs älskade. Men som ersättning
            på boenden med djur har man i alla fall fått krama en katt eller
            en hund och därmed känna sig så behövd att man vill försöka leva
            lite till för att kunna krama också sin själs älskade.
          </note>
          <note>
            Jag är glad över att vi alla är överens och ser detta som en
            plattform från vilken vi alla kan jobba vidare mot ålderismen.
            Alla ska känna sig behövda, som en tillgång, och leva med livskvalitet
            intill livets sista dag.
          </note>
          <note>
            Anf. 110 NICKLAS ATTEFJORD (MP):
          </note>
          <note>
            Fru talman! Att världen skulle drabbas av ett virus som skulle
            ta många äldres liv och begränsa livet för i princip alla årsrika
            medborgare i unionen var nog inget som kommissionen visste när
            man släppte sin grönbok i januari.
          </note>
          <note>
            Man skulle kunna se tillbaka på det här året som ett år som till
            stora delar har handlat om solidaritet med just årsrika invånare.
            År 2020 var ju året då vi fick ett virus som visade sig drabba
            äldre och sköra hårdare. Det var också året då många unga, både
            i Sverige och runt om i hela unionen, bokstavligt talat ställde
            om hela samhället. Man följde rekommendationer. Man införde i
            andra delar av unionen olika former av lockdowns för att just
            skydda de sköra äldre. Man skulle kunna se det som ett uttryck
            för solidaritet mellan generationerna. För den enskilde kanske
            det mer handlade om en solidaritetshandling med mormor och morfar
            eller farmor och farfar.
          </note>
          <note>
            Men nog om pandemin. Åldrande är den mest naturliga biologiska
            process som finns. En ökad livslängd är kanske det tydligaste
            tecknet på hur vi som samhälle kan omfördela resurser och rikedom
            som vi tillsammans skapar. Genom utbildning, universell hälso-
            och sjukvård, vaccinationsprogram, arbetsmiljölagstiftning och
            bättre kost har vi tillsammans på några generationer skapat ett
            samhälle där fler och fler får uppleva ett rikare och längre liv.
          </note>
          <note>
            Apropå rikare liv skulle jag vilja passa på att lyfta fram en
            av utskottets kloka synpunkter i betänkandet: ” Utskottet konstaterar
            att åldersdiskrimi ­ nering är ett problem som drabbar många äldre
            personer, bl.a. i arbetslivet men även i andra sektorer av samhället.
            Kommissionen lyfter i grönboken fram vikten av att diskutera hur
            det kan säkerställas att alla kan vara delaktiga i samhället.
            Utskottet menar att en central del av den diskussionen är att
            peka på förekomsten av åldersdiskriminering och hur man kan motverka
            negativa attityder eller fördomar om äldre personer. ”
          </note>
          <note>
            Vidare: ” Vissa äldre personer kan drabbas extra hårt om de dessutom
            blir utsatta utifrån någon ytterligare diskrimineringsgrund, som
            exempelvis äldre personer med funktionsnedsättning, äldre kvinnor
            eller äldre hbtqi-personer. ”
          </note>
          <note>
            Fru talman! Jag vill gärna dröja kvar vid den sistnämnda gruppen,
            som genom minskad personlig autonomi, inte minst i takt med exempelvis
            ökat vårdbehov, många gånger vittnar om att man tidigare kunde
            leva öppet som hbtq-person men nu mer eller mindre bokstavligt
            talat tvingas tillbaka in i garderoben. Detta är verkligen inget
            som är värdigt ett land som Sverige eller medborgarna i vår union,
            som med lagar, konventioner och tydliga ambitioner har jobbat
            för inkludering och att man ska få välja att leva sitt liv som
            man vill och älska den man vill älska för att just få ett rikare
            liv.
          </note>
          <note>
            Just dessa individer som blir dubbelt diskriminerade behöver
            vi nog öka vårt fokus på framgent. Alla som blir äldre bör kunna
            åldras på sina villkor. Som utskottet också slår fast: ” Äldre
            personer har samma rättigheter som alla andra att delta i alla
            delar av samhället, och det är enligt utskottet viktigt att inte
            betrakta alla äldre som en enhetlig grupp. Liksom andra personer
            i samhället är äldre personer individer med olika behov, åsikter
            och förutsättningar. ”
          </note>
          <note>
            Med detta sagt vill även jag yrka bifall till utskottets förslag,
            vilket vad jag förstår innebär att vi lägger grönboken till handlingarna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 april.)
          </note>
          <note>
            § 16 Livmoderhalscancer
          </note>
          <note>
            Socialutskottets betänkande 2020/21:SoU36
          </note>
          <note>
            Livmoderhalscancer
          </note>
          <note>
            föredrogs.
          </note>
          <note>
            Anf. 111 ACKO ANKARBERG JOHANSSON (KD):
          </note>
          <note>
            Fru talman! Att drabbas av en sjukdom är alltid oönskat och ibland
            allvarligt. Det påverkar livet på många olika sätt. Både sjukdomen
            i sig och ibland också den behandling man får påverkar livet.
          </note>
          <note>
            Cancer tillhör de sjukdomar som är allvarliga och har hög dödlighet,
            även om allt fler överlever sin cancersjukdom. Det viktiga forskningsarbetet
            är avgörande för att allt fler i dag överlever cancersjukdom –
            forskning som leder till nya behandlingsmetoder, tidig upptäckt
            och förebyggande arbete som räddar liv. Utvecklingen inom hälso-
            och sjukvården är fantastisk på väldigt många olika sätt.
          </note>
          <note>
            Det finns i dag en cancerform som vi skulle kunna eliminera,
            och det är livmoderhalscancer. Vi kan göra det eftersom vi har
            en god situation sedan tidigare. Genom en samlad nationell insats
            skulle vi under en tidsrymd av fem till sju år kunna utrota eller
            eliminera livmoderhalscancer i Sverige. Det är en fantastisk möjlighet.
          </note>
          <note>
            Låt mig få berätta mer, fru talman. Cancer orsakad av humant
            papillomvirus, HPV, tillhör våra vanligaste och allvarligaste
            cancerformer som drabbar både kvinnor och män. I stort sett all
            livmoderhalscancer orsakas av HPV.
          </note>
          <note>
            Livmoderhalscancer ger i tidiga stadier få eller inga symtom.
            Därför är screening med cellprovtagning viktigt för tidig upptäckt.
          </note>
          <note>
            Medelåldern för en kvinna att insjukna i livmoderhalscancer är
            cirka 55 år, och en fjärdedel är yngre än 40 år.
          </note>
          <note>
            Varje år får cirka 500 kvinnor i Sverige livmoderhalscancer,
            eller cervixcancer som det också kallas. Det är hälften av antalet
            fall jämfört med 1960-talet. Minskningen har samband med att kvinnor
            regelbundet kallas till gynekologisk cellprovtagning. Cellprovet
            tas för att tidigt kunna upptäcka och behandla förstadier till
            livmoderhalscancer, så kallade cellför ­ ändringar, och de betyder
            inte att man har cancer. Tidig upptäckt gör behandlingen mer effektiv.
          </note>
          <note>
            Sedan 2020, i höstas, erbjuds alla barn kostnadsfri vaccination
            mot de vanligaste HPV- typerna. Det var pojkar som tillkom i höstas.
            Flickor har erbjudits vaccin sedan 2012. Vaccin räddar liv.
          </note>
          <note>
            Fru talman! Vaccinationer tillsammans med regelbunden gynekologisk
            cellprovtagning i åldrarna 23–64 år ger ett mycket gott skydd
            mot livmoderhalscancer. Med god vaccinationstäckning bland pojkar
            och flickor är det möjligt att eliminera denna cancerform.
          </note>
          <note>
            I dag finns kvinnor som riskerar att drabbas. Det kan vara kvinnor
            som har lämnat screeningprogrammet, det kan vara en ofullständig
            uppföljning och det kan röra sig om kvinnor som aldrig har erbjudits
            HPV-screening.
          </note>
          <note>
            Sveriges nationella kvalitetsregister för cervixcancerprevention
            har funnit att det är ungefär 230 000 kvinnor i Sverige som har
            hög risk. Ge ­ nom så kallad catch-up-vaccinering och catch-up-screening,
            det vill säga riktade insatser, kan vi nå denna grupp. Men det
            krävs att det görs natio ­ nellt och samlat under ett fåtal år
            så att vi stoppar viruset från att cirkulera. Alla som berörs
            måste nås om vi ska lyckas med att eliminera livmoder ­ halscancer.
          </note>
          <note>
            Fru talman! År 2016 uppmanade WHO till global utrotning av livmoderhalscancer,
            och EU har också med det i förslaget till europeisk cancerstrategi.
            Skälet är att det är den enda cancerform vi i dag kan eliminera
            genom screening och vaccin. Därför ska vi också göra det.
          </note>
          <note>
            Fru talman! Den största förtjänsten är att vi sparar lidande
            och död. Det är som jag nämnde cirka 500 kvinnor som drabbas per
            år och ungefär 150 som dör. Svår sjukdom och död påverkar oss.
            Det påverkar givetvis de som står närmast – familjen och vännerna.
            Men också samhället påverkas när människor drabbas av svår sjukdom
            och död. Socialstyrelsen uppskattade 2014 att livmoderhalscancer
            kostar samhället 175 miljoner kronor varje år. Att eliminera livmoderhalscancer
            är ytterst angeläget för varje människas skull och för samhällets
            skull i stort. Om vi genomför en natio ­ nell kampanj under fem
            till sju år är kostnaden cirka 25 miljoner kronor årligen. Det
            är alltså samhällsekonomiskt effektivt att göra detta, så vad
            väntar vi på.
          </note>
          <note>
            Vi behöver en nationell arbetsgrupp som har kunskap att kunna
            genomföra detta, och vi behöver en regering som ser till att det
            händer. Vi har i dag nationella arbetsgrupper som tillsammans
            har all den kunskap som skulle behövas för att utrota livmoderhalscancer.
            Regionala cancercentrum i samverkan håller ihop det nationella
            arbetet med den nationella cancerplanen. Inom ramen för detta
            är det arbetsgruppen för prevention av cervixcancer, NAC X , och
            det nationella kvalitetsregistret för cervixcancerprevention,
            NKC X . Dessa tillsammans utgör den kunskap som reger ­ ingen
            kan använda sig av för att handlingsplanen ska bli effektiv och
            nå ut till alla. Utskottet föreslår därför att regeringen ska
            ta fram en handlingsplan och göra det tillsammans med dessa arbetsgrupper
            där kunskapen finns.
          </note>
          <note>
            Jag är glad att kunna yrka bifall till utskottets eniga förslag
            om att regeringen ska ta fram en handlingsplan så att vi kan eliminera
            livmoderhalscancer.
          </note>
          <note>
            Anf. 112 DAG LARSSON (S):
          </note>
          <note>
            Fru talman! Den här talarstolen brukar ibland vara scenen där
            de olika politiska partierna bryter uppfattningar med varandra
            och där man ger uttryck för motsatta uppfattningar. Jag vet också
            att det ibland kan vara ganska heta omgångar i denna talarstol.
          </note>
          <note>
            Den här gången tror jag inte att det kommer att bli så. Det är
            ett enat socialutskott som står bakom detta förslag till tillkännagivande,
            och jag håller med om väldigt mycket av det som Acko Ankarberg
            Johansson sa i sitt tidigare anförande. Jag tycker att det var
            klokt.
          </note>
          <note>
            Fru talman! När jag är ute och pratar om sjukvård i Sverige brukar
            jag, även när jag varit oppositionspolitiker, prata om hur stolt
            jag är över den svenska cancersjukvården. Den är på många sätt
            ett internationellt föredöme. Vi har en fantastiskt välfungerande
            cancersjukvård i vårt land som har lett till längre överlevnad
            och stora framgångar över decennierna. Acko Ankarberg Johansson
            nämnde helt riktigt att dödligheten och insjuknandet i livmoderhalscancer
            har halverats sedan 60-talet, och det finns en lång rad andra
            cancerformer där man kan se motsvarande enastående framgångar
            för svensk cancersjukvård.
          </note>
          <note>
            Jag skulle därför vilja rikta ett tack dels till vårdpersonalen
            som gör detta fantastiska arbete, dels till de forskare som hittar
            på nya läkemedel och i det här fallet helt nya vaccin som kommer
            att kunna befria i första hand kvinnor från detta gissel. Jag
            vill också tacka läkemedelsindustrin och de duktiga människor
            som arbetar där med att ta fram nya, fantastiska läkemedel.
          </note>
          <note>
            Det finns alltså skäl att vara väldigt stolt över detta.
          </note>
          <note>
            Den minskade dödligheten sedan 60-talet beror till stor del på
            ett scree ­ ningprogram som i stora delar har varit välfungerande.
            Men även i detta screeningprogram finns brister. Jag vet att i
            utsatta bostadsområden i Sverige har man haft svårigheter med
            att nå ut med information till kvinnor som skulle behöva komma
            och genomföra en screening. Många har upp ­ levt kallelserna från
            regionerna som väldigt byråkratiska och myndighets ­ inriktade,
            nästan lite skrämmande. Det finns alltså skäl att fundera på hur
            man kan förbättra screeningprogrammet runt om i våra regioner.
          </note>
          <note>
            Under de få senaste åren har vi fått tillgång till vaccinet som
            innebär en revolution på det här området, först för unga flickor
            och sedan också för pojkar. Det finns nu möjligheter att utrota
            livmoderhalscancer, och jag tycker att det är en fullkomlig självklarhet
            att vi ska försöka att göra detta. Därför stöder även vi socialdemokrater
            detta tillkännagivande.
          </note>
          <note>
            Som gammal regionpolitiker vill jag dock säga att jag inte tycker
            att man ska vänta ut regionerna. Jag tycker gott att man kan dra
            igång det här arbetet redan nu. Det är ju inte så att regionerna
            saknar resurser för att kunna göra insatser på detta område.
          </note>
          <note>
            De senaste åren har det gjorts ett antal överenskommelser mellan
            staten och regionerna på områden som kvinnohälsa och cancersjukvård.
            Det är också som så att samtliga regioner i Sverige går med stora
            överskott. När man vet att den årliga kostnaden för att genomföra
            ett sådant här program är 25 miljoner kronor förstår jag därför
            inte varför man väntar ut regionerna. Om jag fortsatt vore regionpolitiker,
            fru talman, skulle jag direkt i min hemregion lägga ett förslag
            om att sätta igång arbetet på en gång och inte avvakta.
          </note>
          <note>
            Det här är ett bra förslag som vi stöder helhjärtat. Flera partier
            har också lagt ett särskilt yttrande, och det vill jag ändå kommentera.
            Trots att vi stöder just detta tillkännagivande och tycker att
            det här är väldigt bra menar vi nämligen att man ska vara lite
            aktsam när det handlar om till ­ kännagivanden rörande enskilda
            diagnoser och sjukdomar, annars blir det orimligt att arbeta med
            den samlade cancersjukvården. Vi menar också att man faktiskt
            behöver väga samman de resurser man har och göra kloka avvägningar
            kring vilka anticancerinsatser som behöver göras.
          </note>
          <note>
            Jag yrkar bifall till utskottets förslag.
          </note>
          <note>
            Anf. 113 ULRIKA JÖRGENSEN (M):
          </note>
          <note>
            Fru talman! Sverige bör ha som mål att bli ett av världens första
            länder att utrota livmoderhalscancer. Med detta utskottsinitiativ
            kan det målet bli verklighet.
          </note>
          <note>
            Moderaterna lade tillsammans med Kristdemokraterna den 4 februari
            ett förslag till utskottsinitiativ i socialutskottet om att utrota
            livmoderhalscancer. Glädjande är, vilket vi kan lyssna till här
            i dag, att alla övriga partier i utskottet också har ställt sig
            bakom initiativet som innebär att regeringen inom ramen för en
            ny och uppdaterad nationell cancerstrategi ska genomföra en systematisk
            och långsiktig nationell satsning i form av en handlingsplan för
            att inom fem till sju år totalt eliminera livmoderhalscancer i
            Sverige.
          </note>
          <note>
            Fru talman! Tyvärr känner vi alla någon i vår närhet som drabbats
            av cancer. Som nämndes tidigare går forskningen framåt, och flera
            botas från sin cancer men tyvärr långt ifrån alla. Vikten av prevention
            och tidig upptäckt av alla typer av cancer går inte att nog understryka.
          </note>
          <note>
            När det finns en möjlighet att kunna utrota en cancersjukdom
            är det politikens ansvar och skyldighet att agera. Denna satsning
            som beräknas kosta 25 miljoner kronor per år kan leda till att
            livmoderhalscancer är utrotad i Sverige efter fem till sju år.
          </note>
          <note>
            Livmoderhalscancer är efter bröstcancer och hudcancer den tredje
            van ­ ligaste cancerformen hos kvinnor mellan 20 och 49. Varje
            år drabbas unge ­ fär 550 kvinnor – Acko nämnde tidigare 500 –
            i Sverige av livmoderhals ­ cancer, och 150 avlider varje år i
            sjukdomen. Barn förlorar sin mamma, föräldrar förlorar sin dotter
            och partner mister sin käraste i denna fruktans ­ värda sjukdom.
          </note>
          <note>
            Livmoderhalscancer är en sjukdom som utvecklas långsamt, är svår
            ­ upptäckt och är ofta utan symtom, vilket gör att cancern under
            en tid kan förbli oupptäckt. Med detta sagt är det väsentligt
            att vi kvinnor går på våra cellprovskontroller när kallelsen kommer.
            Som ledamoten Dag Lars ­ son var inne på bör även regionerna samla
            sina insatser för att få kvinnor att komma på screening. Det är
            oerhört viktigt.
          </note>
          <note>
            Fru talman! Livmoderhalscancer är den första cancersjukdom för
            vilken Världshälsoorganisationen, WHO, har satt global utrotning
            som mål. Flera länder har därför startat utrotningsprogram. Sverige
            har hittills inte gjort det.
          </note>
          <note>
            Det screeningprogram som vi har i Sverige fattade Socialstyrelsen
            beslut om år 2015, och det är mycket glädjande att med Sveriges
            nuvarande vaccinationsstrategi kommer HPV-viruset att slås ut
            beträffande barn och unga som är födda år 2007 och framåt. Sedan
            2015 vaccineras flickor i årskurs 5, och från och med i höstas
            vaccineras även pojkar i årskurs 5. Att pojkar skulle inkluderas
            i vaccinationsprogrammet var något vi moderater var starkt drivande
            till.
          </note>
          <note>
            Folkhälsomyndigheten släppte förra veckan en rapport om hur vaccinationstäckningen
            för HPV var i skolan under förra året. Glädjande nog var vaccinationstäckningen
            hög för både pojkar och flickor, trots covid-19-pandemin. Barnhälsovården
            och elevhälsan har trots en ansträng situa ­ tion vaccinerat nästan
            lika många pojkar som flickor i årskurs 5 .
          </note>
          <note>
            Fru talman! För att få stopp på spridningen av det virus som
            orsakar HPV behöver kvinnor som inte har fått vaccinationen i
            skolan och som riskerar att få livmoderhalscancer erhålla vaccination.
            Genom systematisk vaccinering och screening hindras många kvinnors
            död i livmoderhalscancer.
          </note>
          <note>
            Genom en konkret nationell handlingsplan som framför allt ska
            bestå av två övergripande delar kan sjukdomen utrotas. Det gäller
            den så kallade catch-up-screeningen, vilken innebär att kvinnor
            som i dag passerat den övre åldersgränsen för det nationella screeningprogrammet
            ska erbjudas screening. Risken för livmoderhalscancer ökar med
            åldern, och då måste äldre kvinnor få delta i programmet fullt
            ut. Den andra delen är catch-up-vaccinationen. I samband med sin
            första screening vid 23 eller 26 års ålder ska kvinnor erbjudas
            vaccination mot livmoderhalscancer och erhåller då ett gott skydd
            mot sjukdomen.
          </note>
          <note>
            Fru talman! Avslutningsvis vill jag tacka Liberalerna, Centerpartiet,
            Socialdemokraterna, Sverigedemokraterna, Vänsterpartiet och Miljöpartiet
            för att alla har ställt sig bakom detta initiativ. För mig är
            det politik på riktigt när vi tillsammans kan se till att inga
            fler kvinnor drabbas av denna fruktansvärda sjukdom. Låt oss tillsammans
            sätta stopp för detta!
          </note>
          <note>
            Fru talman! Jag kan lova att vi moderater noggrant kommer att
            följa regeringens agerande i denna fråga. Jag yrkar bifall till
            utskottets förslag i betänkandet.
          </note>
          <note>
            Låt mig lägga till ytterligare en sak: Som gammal regionpolitiker
            kan jag mycket väl ställa mig bakom det som Dag var inne på om
            att regionerna kan börja mycket tidigare med det här.
          </note>
          <note>
            Anf. 114 CLARA ARANDA (SD):
          </note>
          <note>
            Fru talman! Gynekologisk cellprovskontroll är en väldigt framgångsrik
            insats för cancerprevention och en framgångsrik åtgärd för att
            minska både antalet fall av cervixcancer liksom den höga dödligheten.
            Sverige har i dag ett omfattande screeningprogram. Trots det drabbas
            omkring 550 kvinnor av livmoderhalscancer varje år, och cirka
            150 kvinnor avlider årligen. Det innebär att en kvinna dör i livmoderhalscancer
            varannan till var tredje dag.
          </note>
          <note>
            Humant papillomvirus kallas det virus som ligger bakom i stort
            sett all livmoderhalscancer, och därför kan vaccination med HPV-vaccin
            innebära ett skydd på cirka 90 procent. Världshälsoorganisationen
            har som målsättning att utrota livmoderhalscancer. Det är ett
            globalt mål om att totalt eliminera cancerformen, vilket har lett
            till att flera länder runt om i världen valt att starta ambitiösa
            utrotningsprogram.
          </note>
          <note>
            Sverigedemokraterna har sedan tidigare drivit frågan om att även
            Sverige behöver ta ett nationellt initiativ när det gäller livmoderhalscancer
            och att staten därmed också ska se till att ett seriöst utrotningsprogram
            kan genomföras. Målet måste vara att aktivt verka för att få upp
            deltagandet i cellprovskontroller i hela landet och i varje region.
            Om regionerna sedan i samband med kontrollerna också kan vaccinera
            fler unga mot HPV-viruset kan fler liv räddas och på sikt kan
            även livmoderhalscancer elimineras.
          </note>
          <note>
            Enligt regeringens vision för framtidens cancervård, som presenterades
            2018, ska så många cancerfall som möjligt förebyggas. Sverige
            kan bli fritt från livmoderhalscancer om regeringen väljer att
            ta sitt ansvar i den här viktiga frågan. Vaccination och screening
            med gynekologisk cellprovskontroll kan identifieras som helt avgörande
            åtgärder. Vi kan eliminera den här cancerformen, och vi måste
            också göra det.
          </note>
          <note>
            Fru talman! Sverigedemokraterna anser att kvinnors hälsa måste
            uppmärksammas mer, just för att det är ett eftersatt område. Den
            här debatten är även viktig ur den synvinkeln. Det finns stora
            brister när det gäller kvinnorelaterade sjukdomar och vårdkvalitet.
            Det förtjänar enligt oss betydligt mer uppmärksamhet. Det borde
            rimligtvis inte förekomma en diskussion om huruvida kvinnor som
            genomför sin första screening vid 23 eller 26 års ålder ska erbjudas
            HPV-vaccination i samband med screeningen eller inte.
          </note>
          <note>
            Därför har mitt parti också avsatt 150 miljoner kronor för att
            ett natio ­ nellt program med syftet att eliminera livmoderhalscancer
            ska kunna genomföras, vilket också ska ge utrymme för att täcka
            regionernas kostnader och därmed också skapa en jämlik vårdkvalitet
            i hela landet.
          </note>
          <note>
            För varje år som går utan ett seriöst utrotningsprogram och utan
            att frågan om livmoderhalscancer tas på större allvar insjuknar
            kvinnor i cervixcancer som inte hade behövt insjukna. Det räcker
            inte att utgå ifrån att regionerna själva kan axla ansvaret. Socialstyrelsen
            har länge rekommenderat att kvinnor som är 30 år eller äldre ska
            bli testade för humant papillomvirus i sitt gynekologiska cellprov.
            Det är dock helt uppenbart att det krävs mer för att få till en
            reell skillnad.
          </note>
          <note>
            Covid-19-pandemin har även inneburit att vård som inte anses
            akut skjuts på framtiden, vilket i sin tur har skapat en enorm
            vårdskuld. Förslaget om en förstärkt livmoderhalscancerscreening
            kan därför också vara en betydelsefull insats för att avlasta
            sjukvården framgent. Med anledning av detta ställer vi oss också
            positiva till det här utskottsinitiativet, som handlar om att
            genomföra en konkret handlingsplan i syfte att utrota livmoderhalscancer
            i Sverige. Vi gör det då vi anser att det är ett avgörande steg
            för att kunna skydda kvinnor mot framtida livmoderhalscancer.
            Jag yrkar därför bifall till utskottets förslag.
          </note>
          <note>
            Anf. 115 ANDERS W JONSSON (C):
          </note>
          <note>
            Fru talman! Det är ett otroligt viktigt område vi diskuterar
            i dag, nämligen livmoderhalscancer.
          </note>
          <note>
            Tittar man på det större området cancersjukdomar är Sverige det
            bästa landet att leva i. Vi har helt enastående resultat när det
            gäller fem års överlevnad, och framför allt erbjuder vi en sjukvård
            som är tillgänglig för alla. Men det finns stora brister inom
            cancervården i Sverige; det är vi alla medvetna om. Jag skulle
            vilja peka på till exempel detta med att förebygga, vilket är
            en del av det vi diskuterar i dag. En annan del är att det är
            oerhört viktigt att tidigt upptäcka cancern, och där skulle vi
            kunna göra väldigt mycket mer. Ett tredje område är rehabilitering,
            där det fortfarande finns stora brister i den svenska cancersjukvården.
          </note>
          <note>
            Det finns två cancerdiagnoser som jag kan tycka är extra spännande,
            därför att man har möjlighet att snudd på utrota sjukdomen. Båda
            bottnar egentligen i virussjukdomar.
          </note>
          <note>
            Den första är hepatit C, som är en väldigt otäck sjukdom. Den
            orsakar skrumplever och innebär därmed en mycket stor risk att
            utveckla primär levercancer. Det finns sedan ett antal år tillbaka
            ett läkemedel som faktiskt tar bort hepatit C-smittan, vilket
            är ett helt fantastiskt medicinskt genombrott. Det kanske inte
            kommer att helt utrota levercancer, men det kommer att drastiskt
            minska risken att utveckla sådan. Även när detta läkemedel kom
            hade vi en diskussion i Sverige om i vilken takt vi kunde införa
            det, att det var förenat med stora kostnader och så vidare. I
            dag har vi dock en situation där de flesta erbjuds läkemedlet
            när det upptäcks att man har sjukdomen, och därmed kommer viruset
            att kunna i princip utrotas i Sverige. På sikt minskar därmed
            risken för att människor ska utveckla den typen av cancer drastiskt.
          </note>
          <note>
            Det andra området, som är ännu mer spännande, är humant papillomvirus.
            Upptäckten att detta virus är orsaken till att både kvinnor och
            män utvecklar cancer renderade i Nobelpriset 2008. Det vanligaste
            är att kvinnor får livmoderhalscancer, men även män kan få cancer
            av detta virus. Det har sagts här i talarstolen att vi har möjlighet
            att utrota livmoderhalscancer inom några år, men riktigt så positivt
            kommer det inte att vara. Det vi dock kan göra, fru talman, är
            att inom ett antal år utrota humant papillomvirus genom att vara
            aktiva med att vaccinera. Det ska vi självklart göra.
          </note>
          <note>
            Jag tycker dock att det är viktigt att påpeka att möjligheten
            att få ned dödligheten i och förekomsten av livmoderhalscancer
            vilar på två ben . Det handlar i dag väldigt mycket om vaccinationen,
            och jag skulle faktiskt säga att vaccination kanske är det allra
            enklaste. Det andra benet är screening. Se till att kvinnor går
            på sina screeningundersökningar! Det är där jag skul ­ le säga
            att den riktigt stora utmaningen finns, beroende på att vi har
            så svårt att nå framför allt de socioekonomiskt utsatta grupperna.
          </note>
          <note>
            I Stockholmsregionen är det 43 procent av kvinnorna som uteblir
            från sin screening för livmoderhalscancer – 43 procent! I Västra
            Götaland är det betydligt bättre; där är det bara 23 procent.
            Icke desto mindre är det många som uteblir. Oavsett vaccination
            eller inte har vi ett stort antal kvinnor som redan i dag är smittade
            av det här viruset och därmed under lång tid framöver kommer att
            riskera att utveckla livmoderhalscancer. Därför är det helt avgörande
            att vi får screeningprogrammen att fungera.
          </note>
          <note>
            Screeningundersökningen gjordes gratis för ett antal år sedan,
            för man trodde att det var där hindret låg. Men det är ju inte
            så, utan hindret ligger i att man inte når de utsatta grupperna.
            Det må handla om att människor har låg utbildning, att de inte
            behärskar svenska språket och så vidare, men dessa grupper är
            mycket utsatta även vad gäller just denna sjukdom. Jag tror att
            det behövs riktade insatser gentemot dessa grupper, men man behöver
            även använda innovationerna på området. Det har ju faktiskt kommit
            möjligheter att göra självtest hemma som sedan skickas in.
          </note>
          <note>
            När det gäller dessa två ben i arbetet för att utrota livmoderhalscancern
            skulle jag nog säga att det enklaste steget att ta är vaccinationsprogrammen
            – och där tror jag att vi kommer att vara inom en ganska snar
            framtid – men att det som kommer att vara en tuff utmaning är
            att få screeningen att fungera.
          </note>
          <note>
            Med de orden vill även jag yrka bifall till utskottets förslag
            , fru talman. Jag tycker återigen att det är en styrka att vi
            kan uppvisa en enighet från socialutskottets sida – även om jag
            ser en viss utmaning i hur vi börjar hantera olika diagnoser genom
            tillkännagivanden från Sveriges riksdag. Vi måste hitta mer systematiska
            sätt att jobba när det gäller detta.
          </note>
          <note>
            Anf. 116 KARIN RÅGSJÖ (V):
          </note>
          <note>
            Fru talman! Det är fantastiskt att vi har ett så enigt utskott,
            måste jag säga. Det är roligt att jobba i ett utskott som är så
            proaktivt.
          </note>
          <note>
            Sverige är ett fantastiskt land att leva i när det gäller cancer.
            Vi har otroligt bra vård och behandling, och vi har absolut fantastisk
            forskning. Det tycker jag ska höjas till skyarna.
          </note>
          <note>
            Vi har också unika möjligheter att utrota livmoderhalscancer,
            fru talman. Vi har exempelvis ett nationellt kvalitetsregister
            som funkar. Vi har en organiserad screening, även om deltagandet
            – precis som ledamoten Anders W Jonsson just sa – är väldigt bundet
            till var man bor, vilken klass man befinner sig i och så vidare.
            Det är svårt att nå fram, och det ser vi över hela hälsoområdet.
            Oavsett om det gäller livmoderhalscancer, vaccin eller whatever
            är det svårt att nå fram. Vi måste börja arbeta mer proaktivt
            gentemot områden som är mer socioekonomiskt utsatta.
          </note>
          <note>
            Vi kan se en kraftig minskning av livmoderhalscancer genom just
            screening. Det är fantastiskt. Förebyggande vaccin är också effektivt,
            och spridningen stoppas även vid vaccination av redan infekterade.
            Alla med cellförändringar ska följas upp. Det är oerhört viktigt.
            Jag gjorde själv en konisering 1984, när jag var typ 29 år, och
            gick sedan på väldigt rigorös uppföljning i fem år. Jag klarade
            mig, och det är tack vare just att man har bra koll – att det
            finns bra screening och bra uppföljning.
          </note>
          <note>
            Nu är det så här, fru talman, att covid-19-pandemin har drabbat
            regionerna olika hårt. Det har inneburit att även effekterna på
            cancervården har sett olika ut över landet, och jag tänkte prata
            lite om det. I stort sett har cancervården prioriterats och fungerat
            väl för de patienter som sökt vård. Vi kan dock se att många verksamheter
            har rapporterat ett minskat antal nydiagnosticerade fall. Många
            regioner har kommit igång med självprovtagning för HPV, och planering
            pågår i andra regioner. Det är förstås bra att den typen av självtester
            erbjuds under den här perioden. Det är viktigt.
          </note>
          <note>
            Vi har en nationell cancerstrategi, som togs fram i form av en
            statlig utredning 2009 och som utgör grunden för arbetet med att
            utveckla cancervården i Sverige. Den syftar till långsiktig utveckling
            inom centrala om ­ råden som prevention, att upptäcka cancer tidigt,
            patientfokus och så vidare. Det har också inneburit att man har
            utvecklat de regionala cancercentrum som har betytt väldigt mycket
            för att vi ska gå lite mer i takt i landet, fru talman. Det finns
            sex sådana centrum i varje samverkansregion. Vi måste gå i takt
            om vi ska ha en jämlik vård.
          </note>
          <note>
            Sverige ska enligt utskottet ha som mål att bli ett av de första
            länderna i världen som eliminerar livmoderhalscancer. Det är fullt
            möjligt, och regeringen ska inom ramen för en ny uppdaterad nationell
            cancerstrategi genomföra en systematisk, långsiktig och nationell
            satsning i form av en handlingsplan för att inom fem till sju
            år totalt eliminera livmoderhalscancer – eller åtminstone HPV,
            kanske det är bäst att säga. Där bör det framgå att kvinnor i
            samband med sin första screening bör erbjudas vaccination och
            så vidare, så att det rullar på i alla regioner. Det är viktigt.
          </note>
          <note>
            Fru talman! Överlevnaden när det gäller cancer har, precis som
            jag sa tidigare, ökat enormt i samtliga socioekonomiska grupper
            de senaste 20 åren, men det finns fortfarande ett stort glapp
            mellan olika grupper – det har inte påverkats. Om överlevnaden
            hade varit lika hög i alla grupper som i grupperna med flest överlevande
            hade ungefär 3 000 liv kunnat räddas. Detta handlar om klass;
            det handlar inte om någonting annat.
          </note>
          <note>
            Är man högutbildad får man i större utsträckning bättre vård
            och bättre tillmötesgående. Kanske kan man också prata för sig
            på ett annat sätt och söka hjälp på ett annat sätt. Olika studier
            som har gjorts visar väldigt tydligt att man får bättre stöd och
            bättre vård.
          </note>
          <note>
            Det finns också stora geografiska variationer i form av vilken
            medicinsk kompetens som finns tillgänglig, och detta måste vi
            vara uppmärksamma på. Den onkologiska kompetensen är väldigt ojämnt
            fördelad över landet, vilket leder till problem med väntetider
            och försämrad tillgång till vård och behandling. Brist på specialister
            innebär förstås också patientsäkerhetsrisker.
          </note>
          <note>
            Kompetensförsörjning kommer att vara en enorm utmaning för hela
            hälso- och sjukvården framöver, och cancervården är inget undantag.
            Utvecklingen i regionerna går åt rätt håll på ett övergripande
            plan, men det varierar som sagt.
          </note>
          <note>
            En jämlik cancervård innebär att alla ska ha samma förutsättningar
            att få bra vård och att överleva. Det är väldigt bra att vi har
            tagit fram det här tillsammans, fru talman, så jag yrkar förstås
            bifall till förslaget i betänkandet.
          </note>
          <note>
            Anf. 117 BARBRO WESTERHOLM (L):
          </note>
          <note>
            Fru talman! Det är väldigt positivt att vi är förenade i beslutet
            att eliminera livmoderhalscancer. Detta står på två ben.
          </note>
          <note>
            Det ena är vaccinationerna. I Sverige har vi glädjande nog en
            hög vaccinationsgrad, men vi måste hela tiden vara uppmärksamma
            på det vaccinationsmotstånd som finns ute i världen – med en hel
            del fake news, alltså missledande information om risker med vaccination
            – så att vi ome ­ delbart kan motarbeta detta.
          </note>
          <note>
            Det andra är screeningen, som ju måste nå många fler kvinnor
            än vad den gör i dag. Det här är en utmaning. Vi talar om att
            utrota livmoderhalscancer på fem till sju år. Det är en bra målsättning,
            men vi ska inte bli besvikna om vi inte riktigt kommer i mål.
            Det är också viktigt att detta understöds av WHO:s målsättning
            att eliminera denna cancerform och arbeta hårt med det under perioden
            2020–2030.
          </note>
          <note>
            Jag vill i detta sammanhang, när det gäller screening, också
            ta upp den övre åldersgränsen. Visst kan screening för kvinnor
            nu med säkerhet utföras med längre tidsintervall med tanke på
            denna cancerforms tidsmässiga utveckling, men man måste ändå djupdyka
            igen om man ska ha en så låg övre åldersgräns som man har i dag.
          </note>
          <note>
            Vi får inte tappa bort att detta virus är farligt även för män.
            Det är bra att pojkar nu inbegrips i programmet, men vi har ju
            också män i lite vuxnare ålder som när de blir smittade utsätts
            för en ganska grym cancerform i munhåla, i svalg, i ändtarm och
            så vidare. Vi får inte tappa bort att viruset finns också i denna
            grupp.
          </note>
          <note>
            Detta är ett exempel på en cancerform som vi lyfter fram i särskild
            ordning. Det kostar inte särskilt mycket i statsbudgeten att göra
            de här satsningarna, men jag tror att det är viktigt både när
            det gäller cancer och när det gäller en del andra sjukdomar. Runt
            hörnet finns fantastiska nya möjligheter att behandla och förebygga
            allvarliga konsekvenser av ett sjukdomstillstånd.
          </note>
          <note>
            Vad har vi då i denna riksdag för beredskap för detta? Budgetarbetet
            är ju en del av det – vi ska ha pengar avsatta i budgeten för
            att kunna åtgärda den här typen av problem. Men jag tror att vi
            borde ha en mer allmän diskussion. Vad är det som finns runt hörnet
            som gör att vi dramatiskt kan förändra hälsotillståndet för människor
            som lider av olika saker, och hur kan vi hantera detta budgetmässigt
            så att inte pengarna lägger hinder i vägen för snabba insatser?
          </note>
          <note>
            Anf. 118 NICKLAS ATTEFJORD (MP):
          </note>
          <note>
            Fru talman! För lite mer än ett år sedan var jag på Emilias begravning.
            Det var en väldigt vacker försommardag. Emilia ville att vi skulle
            ha ljusa kläder på oss. Hon hade nyligen fyllt 50.
          </note>
          <note>
            Emilia var mamma till fyra barn. Hon var en kvinna mitt i livet,
            fylld av livsglädje, vars liv en dag vändes fullständigt upp och
            ned. Emilia diagnostiserades med cervixcancer. Därefter följde
            månader och år av behandlingar, prover, strålning och cellgifter.
          </note>
          <note>
            Behandlingen tycktes först fungera. Ni ska veta – och jag tror
            att ni vet om det – att denna behandling är riktigt tuff och stygg.
            Emilia gav inte upp, utan hon kämpade. Men cancern ville som sagt
            annorlunda.
          </note>
          <note>
            Livmoderhalscancer drabbar framför allt den unga kvinnan, eller
            kvinnan mitt i livet. Det är en dräpare som rycker mammor från
            barn, döttrar från föräldrar och livskamrate r från partner. Den
            förstör och ödelägger livsdrömmar.
          </note>
          <note>
            Fru talman! Vi ska ju ha ett vårdat språk i den här kammaren,
            men när det gäller cancer, i synnerhet livmoderhalscancer, har
            jag bara en sak att säga. Jag väljer att bokstavera det som föreningen
            Ung Cancer har på sina armband: F ‑ u ‑ c ‑ k cancer . Att utrota
            cervixcancer är just det – med ett stort F, skulle jag tillägga.
          </note>
          <note>
            I dag ställer sig ett enigt utskott bakom ett tillkännagivande
            om att inom ramen för en ny och uppdaterad nationell cancerstrategi
            genomföra en systematisk och långsiktig nationell satsning för
            att, som har sagts tidigare, inom fem till sju år totalt kunna
            eliminera livmoderhalscancer i Sverige.
          </note>
          <note>
            Denna strategi bygger som sagt på vaccination; det är väldigt
            viktigt att vi upprätthåller den höga vaccinationsgraden bland
            både pojkar och flickor.
          </note>
          <note>
            Den bygger också på screening, och där finns det betydligt mer
            att göra för att uppnå en bättre täckningsgrad eller grad av screening.
            Jag kan väl tycka att det är lite märkligt att det skulle behövas
            en pandemi för att vi skulle utveckla till exempel självtester;
            detta borde ha gjorts för jättelänge sedan.
          </note>
          <note>
            Världshälsoorganisationen, WHO, antog i augusti 2020 en global
            strategi för att påskynda den totala elimineringen av livmoderhalscancer.
            Med detta initiativ, fru talman, antar Sverige utmaningen. Sverige
            bör enligt utskottet ha som mål att bli ett av de första länderna
            att eliminera livmoderhalscancer.
          </note>
          <note>
            Signalen bör också vara tydlig till landets olika regioner att
            påbörja arbetet med detta redan nu, vilket har tagits upp av talare
            före mig. Det finns ingen anledning att vänta.
          </note>
          <note>
            För dig, Emilia, och för alla andra offer för cervixcancer önskar
            jag att detta hade varit möjligt att genomföra långt tidigare.
            Jag yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 april.)
          </note>
          <note>
            § 17 Punktskatt
          </note>
          <note>
            Skatteutskottets betänkande 2020/21:SkU20
          </note>
          <note>
            Punktskatt
          </note>
          <note>
            föredrogs.
          </note>
          <note>
            Anf. 119 BORIANA ÅBERG (M):
          </note>
          <note>
            Fru talman! Syftet med punktskatter är att uppnå folkhälso-,
            miljö- eller transportpolitiska mål snarare än att generera intäkter
            till staten. Under regeringen Löfven har punktskatterna fått ett
            helt nytt syfte. De har blivit bärare av en symbolpolitik som
            i bästa fall är verkningslös och i sämsta fall direkt skadlig.
          </note>
          <note>
            Om fru talmannen tillåter en utsvävning kan man dra paralleller
            till den litterära och konstnärliga strömningen symbolismen. Dess
            representanter vände sig emot naturalismens vetenskapstro, sociala
            engagemang och realistiska vetenskapsåtergivning och ville i stället
            ägna sig åt det inre livet och ta avstånd från samhället och dess
            problem. Vi kan gott konstatera att symbolik passar sig bättre
            i konsten än i politiken.
          </note>
          <note>
            Ett talande exempel är införandet av plastpåseskatten, som har
            gjort att en vanlig plastkasse i mataffären kostar 6–7 kronor.
            Regeringens represen ­ tanter berömmer sig för att försäljningen
            av plastkassar har sjunkit. Men de har inte noterat att människor
            i stället köper plastkassar på rulle, som är avsedda för avfall
            och som oftast inte är miljövänliga och importeras från bland
            annat Kina. Som en extra negativ effekt av den skatten fick den
            största tillverkaren av miljövänliga plastkassar i Sverige friställa
            25 pro ­ cent av sin personal.
          </note>
          <note>
            Det sämsta med plastpåseskatten är att det inte gör någon skillnad
            om påsen är tillverkad av fossilfritt, helt förnybart och nedbrytbart
            material eller av fossilplast. Allt ska beskattas. Det har Helsingborgföretagaren
            och uppfinnaren Åke Rosén, som har utvecklat det innovativa materialet
            biodolomer, bittert fått erfara. Hans företag kunde ha anställt
            30–40 personer till om regeringen hade inriktat sig på att ersätta
            fossilbaserade plaster. Nu är risken stor att Åke tar sitt företag
            utomlands.
          </note>
          <note>
            Det finns också en hygienaspekt som motverkas av plastpåseskatten
            som är viktig inte minst i pandemitider. Det blir lätt en populistisk
            diskus ­ sion där plast står för det dåliga utan att det beaktas
            att plast kan vara både miljövänlig och förnybar samt avsevärt
            förlänga hållbarheten på livsmedel. Det är inte oviktigt med tanke
            på att ett av de största slöserierna är matsvinnet.
          </note>
          <note>
            Någon finansiell succé blev plastkassen inte heller. Av de beräknade
            intäkterna på drygt 2,1 miljarder till statskassan 2020 blev det
            bara cirka 179 miljoner, alltså mindre än 10 procent.
          </note>
          <note>
            Regeringen har också aviserat skatt på takeaway-mat eller snarare
            på engångsförpackningarna för den. Att införa en extra skatt på
            en bransch som kämpar för sin överlevnad och som går igenom de
            svåraste tiderna någonsin är både omoraliskt och oförsvarbart.
          </note>
          <note>
            Fru talman! En annan symbolisk skatt är kemikalieskatten på elektronik
            och vitvaror, som beskattar varan oavsett om den innehåller skadliga
            ämnen eller inte. Regeringen har också aviserat en kemikalieskatt
            på kläder och skor. Den skatten säger vi moderater bestämt nej
            till. Vår uppfattning är att den skatten kommer att bli dödsstöten
            för den svenska handeln eller snarare för det som är kvar av den
            efter pandemin och regeringens tafatta hantering av omställningsstödet.
          </note>
          <note>
            Fru talman! Det borde ha blivit klart för regeringen att punktskatterna,
            som står för ungefär 7 procent av statens intäkter, inte kan höjas
            hur myck ­ et som helst. Införandet av nya kreativa punktskatter
            har jag redan berört, men det tål att upprepas att det är tveksamt
            om den av januaripartierna utlovade gröna skatteväxlingen med
            hjälp av punktskatter är genomförbar. Dels motsvarar punktskatterna
            endast en tiondel av vad skatten på arbete ger, en obalans som
            i sig gör den tänkta skatteväxlingen mycket svår att genomföra,
            dels är ju det uttalade syftet med punktskatterna att styra bort
            såväl produktion som konsumtion från sådant med betydande miljöpåverkan
            till miljövänliga alternativ. När detta syfte uppnås urholkas
            den fiskala basen, och finansieringen måste lösas på annat sätt
            – med nuvarande regering alldeles säkert med någon ny, fiffig
            och ogenomtänkt skatt.
          </note>
          <note>
            Det bästa och faktiskt det enda sättet att på ett hållbart sätt
            få finansiering för den offentliga sektorn är att se till att
            flera människor kommer i arbete. Och för det behövs det livskraftiga
            företag och gynnsamma villkor, så att dessa kan konkurrera på
            en internationell marknad. Därför är transporter och mobilitet
            ytterst viktiga.
          </note>
          <note>
            I vårt avlånga land är möjligheten att transportera varor och
            möjligheten för människor att ta sig till jobbet av avgörande
            betydelse. Genom de politiska beslut som regeringen fattar omintetgörs
            förutsättningarna för detta.
          </note>
          <note>
            Ett sådant beslut var införandet av flygskatten, andra är de
            ständiga straffskatterna på bilismen. Med flygskatten beskattar
            man resan och inte utsläppen som den orsakar. Således skapar flygskatten
            inga incitament att ta fram nya bränslen. Särskilt nu, när flygbranschen
            ligger nere för räkning på grund av coronakrisen, framstår avskaffandet
            av denna skadliga skatt som än mer angeläget. Flyget behövs, och
            jag hoppas att flygets belackare har tagit till sig uppgifterna
            att under pandemin, då flyget står i princip stilla, har utsläppen
            minskat med endast 6 procent, vilket även inkluderar mindre bilkörning
            och mindre konsumtion. Med andra ord är det inte flyget som är
            klimatboven.
          </note>
          <note>
            Fru talman! Bilens betydelse för utveckling och tillväxt kan
            inte nog understrykas, inte minst i ett land som Sverige med mycket
            stora avstånd. Den har genom årtionden gjort det möjligt för människor
            att på ett effektivt och smidigt sätt ta sig till jobbet och att
            bosätta sig var de vill. Varför vill regeringen minska livskvaliteten
            för dem som bor på landsbygden?
          </note>
          <note>
            För att Sverige ska hålla ihop och svensk ekonomi klara återhämtningen
            efter coronakrisen kan inte straffbeskattningen av resande och
            avstånd fortsätta längs den väg som regeringen har slagit in på.
            Skatter på transporter, fordon och drivmedel ska vara proportionerliga
            och ändamålsenliga.
          </note>
          <note>
            Vissa skatter behövs som styrmedel för att reducera klimatpåverkan,
            samtidigt som skatterna inte får vara utformade på ett sådant
            sätt att de blir en alltför stor börda för människor och företag.
          </note>
          <note>
            Drivmedelsskatterna måste helt enkelt bli lägre. Överindexeringen
            måste avskaffas och det krävs också en aktiv sänkning av skatten
            på drivmedel med 1 krona vid pumpen.
          </note>
          <note>
            Sverige har stora ambitioner i miljöpolitiken, och det bör vi
            fortsätta att ha. Därför behöver vi ändra misslyckad miljöpolitik
            som inte leder till önskade effekter och som inte är kostnadseffektiv.
            Bonus–malus-systemet bör därför avvecklas. Kostnaden för hushållen
            är stor, nyttan för miljön är ytterst begränsad och pengarna försvinner
            utomlands.
          </note>
          <note>
            Fru talman! Jag står bakom alla våra reservationer och det särskilda
            yttrandet, men för att spara tid vid voteringen yrkar jag bifall
            endast till reservation 7.
          </note>
          <note>
            Anf. 120 DAVID LÅNG (SD):
          </note>
          <note>
            Fru talman! Uppbörden av punktskatt måste göras på ett sätt som
            uppnår syftet med skatten, det vill säga styra konsumtion och
            investeringar i en viss riktning med hänsyn till folkhälsa, miljö
            eller andra effekter som man kan önskar uppnå. Punktskatterna
            är också en viktig inkomstkälla för staten, för det handlar om
            en bra bit över 100 miljarder kronor årligen. Det är alltså ett
            stort och viktigt område vi debatterar, och betänkandet behandlar
            de motioner som kommit in under allmänna motionstiden.
          </note>
          <note>
            Sverigedemokraterna har lagt fram en lång rad olika förslag,
            och vi har tio reservationer i betänkandet. Jag står givetvis
            bakom dem men yrkar bifall endast till reservation nummer 8.
          </note>
          <note>
            Den sammantagna bedömningen av den förda politiken vad gäller
            punktbeskattning är att den med tyngd och vässad skärpa träffar
            näringslivet och särskilt transportsektorn. Inte minst de små
            företagen drabbas av de pålagor som rullas ut från januariöverenskommelsen.
            Det tycks inte heller finnas någon självkritik från regeringens
            sida när vi tittar på denna skattehysteri som mejslas ut i en
            period då en stark ekonomisk återhämtning måste ses som prioriterad.
          </note>
          <note>
            Fru talman! Sverigedemokraterna menar tvärtemot regeringen att
            reseavdrag och skatter på resande och transporter ska vara utformade
            så att människor och företag ska kunna bo och verka i hela Sverige,
            inte minst på landsbygden.
          </note>
          <note>
            Tillförlitliga och kostnadseffektiva transporter är helt nödvändiga
            för att stärka företagens konkurrenskraft och tillväxt i hela
            landet. Utan fungerande transporter till rimliga kostnader kan
            företag inte leverera varor till sina kunder utifrån efterfrågan,
            inte erhålla komponenter från leverantörer och enbart rekrytera
            medarbetare och annan kompetens från den omedelbara närheten.
          </note>
          <note>
            Sverigedemokraterna menar att regeringen har svängt in i en återvändsgränd.
          </note>
          <note>
            Men det stannar inte där. Regeringen har också diskuterat möjligheten
            att införa skatt på avstånd, även om ett sådant system inte beskattar
            faktiska utsläpp utan är utforma t så att avstånd beskattas oavsett
            tekniska utsläppsbegränsande landvinningar. Incitament att sänka
            de miljöpåverkande utsläppen saknas då helt.
          </note>
          <note>
            I ett till ytan stort land som Sverige med långa avstånd och
            gles järnvägsinfrastruktur utgör vägtransporter med personbil,
            buss och lastbil fortfarande de enda realistiska transportmedlen
            för många av landets företag och invånare. Därför upplevs dessa
            skatter som syftande till att begränsa landsbygdsbors frihet och
            möjlighet till ett aktivt liv.
          </note>
          <note>
            Skatten på avstånd är en skatt som framför allt betalas av åkerierna
            för varje avverkad kilometer. Skatten innebär nådastöten för många
            svenska åkerier som i vissa fall kan få en fördubbling av skattetrycket.
            Oavsett benämning på den nya skatten blir konsekvenserna negativa
            och medför ökade kostnader för såväl medborgare som företag.
          </note>
          <note>
            Vidare har regeringens införande av flygskatten redan fått negativa
            effekter för flyget, och flyglinjer har lagts ned. Kostnaderna
            för företag som anlitar exempelvis konsulter eller skickar anställda
            på utbildningar på annan ort ökar kraftigt när restiderna i vissa
            fall flerdubblas.
          </note>
          <note>
            Sverigedemokraterna är därför emot även denna hysteri av skatter
            på transporter och resor.
          </note>
          <note>
            Fru talman! Som om skatt på transporter, resor och avstånd inte
            vore nog har regeringen som bekant också infört det så kallade
            bonus–malus-systemet. Syftet är att straffbeskatta bilar med högre
            utsläpp av koldioxid och ge skattelättnad och bonus för rena elbilar
            och vätgasbilar som släpper ut lite eller ingen koldioxid.
          </note>
          <note>
            Men för många vanliga människor och företag runt om i landet
            finns det inga bra ekonomiska alternativ till dagens fordon. Därmed
            blir det enbart fråga om malus-delen i modellen, det vill säga
            straffbeskattning av dessa fordonsägare.
          </note>
          <note>
            Konsekvensen av detta har blivit en kraftigt minskad nybilsförsäljning
            och att färre nya, säkra och mer miljövänliga bilar rullar på
            svenska vägar. Systemet tar inte heller hänsyn till höga globala
            koldioxidutsläpp vid exempelvis batteriproduktion. Därför haltar
            bonus–malus-modellen betänkligt.
          </note>
          <note>
            Tanken med bonus–malus-systemet borde vara att konsumenten ska
            ha en reell chans att byta till ett miljömässigt bättre alternativ.
            Men bonus–malus får motsatt effekt då äldre fordon behålls längre
            i trafik. För att nå verkliga miljömål behöver därför hela bonus–malus-systemet
            ersättas med andra metoder.
          </note>
          <note>
            Husbilar och lastbilar drabbas framför allt av bonus–malus-systemet
            då det nya värdet ligger till grund för beskattning och har medfört
            att fordonsskatten på exempelvis husbilar och små lätta lastbilar
            har höjts kraftigt.
          </note>
          <note>
            På nybilsmarknaden är det dessutom cirka 95 procent av husbilarna
            som påverkas av den nya beskattningen. Konsekvensen blir omfattande
            för importörer, återförsäljare och verkstäder när marknaden bokstavligt
            talat försvinner. Det slår hårt mot svenska arbetstillfällen.
          </note>
          <note>
            Med en alltför hög beskattning på så kallade närproducerade semesterformer,
            något som husbilen faktiskt är, riskerar man att styra över resandet
            till flygresor, och miljöeffekten riskerar då att bli den rakt
            motsatta. Att se över bonus–malus-systemet på husbilar ger fler
            människor möjligheten att semestra klimatsmart, oavsett om de
            äger eller hyr fordonet.
          </note>
          <note>
            Systemet för att straffbeskatta vissa fordon och ge gynnsamma
            skattevillkor för andra fordon är en ordning som träffar fel.
            Det är ett orättvist skattesystem som mest av allt gynnar personer
            med högre inkomst i städer medan det slår mot inte minst barnfamiljer
            med lägre inkomst i glesbygd.
          </note>
          <note>
            I princip är det också felaktigt att beskatta fordonen när fordonen
            i sig inte nödvändigtvis leder till negativ miljöpåverkan.
          </note>
          <note>
            Fru talman! En vanlig löntagare med försämrat reseavdrag tar
            sin straffbeskattade bil som drivs på ett bränsle med stora skattepålägg,
            passerar en trängselskattestation och blir skannad av kameran
            på väg till shoppingområdet för att köpa varor. Nu vill regeringen
            lägga skatt även på den elektronik och de kemikalier som finns
            i dessa varor, vilka i sin tur redan har fått ett högre slutkundspris
            till följd av de extra vägskatterna.
          </note>
          <note>
            Sverigedemokraterna menar att grundläggande för ekonomiska styrmedel
            är att de måste utformas så att de medför en tydlig miljönytta
            och inte på ett orimligt sätt slår mot svenska företag eller svenska
            konsumenter.
          </note>
          <note>
            Skatten på hemelektronik är ett exempel på en kemikalieskatt
            som är svår att motivera utifrån ett miljöperspektiv. Den fungerar
            framför allt som en straffskatt på hemelektronik utan att bidra
            till att minska förekomsten av farliga kemikalier. Genom denna
            kemikalieskatt har priserna höjts, och konsumenterna vänder sig
            nu till billigare aktörer från utlandet, vilket missgynnar svensk
            konkurrenskraft utan att ge önskad effekt för miljön.
          </note>
          <note>
            Sverige är alldeles för litet för att på egen hand kunna påverka
            de globala elektronikjättarnas användning av olika kemikalier
            för till exempel brandsäkerhet. Det behövs en ny strategi för
            hur arbetet mot potentiellt skadliga kemikalier ska ske.
          </note>
          <note>
            Undersökningar visar att kemikalieskatten har slagit hårt mot
            svensk handel. Kemikalieskatten har medfört att var tionde köp
            har flyttats från svenska butiker till utländska hemsidor. Kemikalieskatten
            är alltså skadlig för näringslivet och leder till lägre intäkter
            och svagare förutsättningar för industriell utveckling och detaljhandel
            i Sverige.
          </note>
          <note>
            Sakkunniga menar också att kemikalieskatten inte uppfyller sitt
            syfte eftersom den i praktiken inte minskar användandet av farliga
            kemikalier i produkterna utan bara är en straffbeskattning, varpå
            köpen i stället sker via utländska aktörer och plattformar. Företagens
            anpassning till det nya läget har medfört att de har flyttat delar
            av sin verksamhet bort från Sverige, vilket leder till färre svenska
            arbetstillfällen och i förlängningen mindre resurser till offentlig
            sektor.
          </note>
          <note>
            Regeringen har på flera områden introducerat punktskatter på
            transporter och resor men även plastartiklar med mera, vilket
            sammantaget har haft en negativ effekt på svensk ekonomi. Punktskatterna
            har ofta motiverats av miljöpolitiska skäl men har i praktiken
            främst blivit fiskala skatter som används för att finansiera kostnader
            som uppkommit genom misslyckad politik på andra kritiska samhällsområden.
            Därför menar vi att man bör se över punktbeskattningen i dess
            helhet.
          </note>
          <note>
            Anf. 121 HELENA VILHELMSSON (C):
          </note>
          <note>
            Fru talman! Skatter är verkligen något som berör oss alla. De
            berör alla människor, alla kommuner och alla företag.
          </note>
          <note>
            Skatt är ett av statens ultimata sätt att styra i människors
            liv. Därför måste skatterna vara effektiva ekonomiska styrmedel
            men också främja ett legitimt och rättvist skattesystem.
          </note>
          <note>
            Vi behöver lägga större vikt vid skatter som korrigerar problem
            och inte snedvrider ekonomin. Det gäller inte minst punktskatter,
            som det betänkande som vi diskuterar i dag handlar om. Med just
            punktskatter kan vi styra människors konsumtion och produktion.
            Det är ju vitsen med punktskatterna: ett effektivt sätt att styra
            människor att göra olika val. Men man måste också förvissa sig
            om att man styr mot något som är bra eller bättre. Annars är det
            ingen idé. Vi beskattar det som vi inte vill ha i samhället, till
            exempel miljöfarliga utsläpp. Men i andra vågskålen måste vi sänka
            skatterna på det som vi vill ha mer av, till exempel arbete och
            arbetade timmar, för att få Sverige på fötter.
          </note>
          <note>
            Fru talman! Varje ny skatt och varje förändring av en skatt måste
            kunna motiveras väl, och effekterna måste vara tydliga för individer,
            företag och samhälle. Det måste vara klarlagt att de positiva
            effekterna överväger de negativa, något som till exempel Riksrevisionen
            har kritiserat regeringen för till och från, bland annat när det
            gäller utformningen av statliga åtgärder för fler miljöbilar genom
            åren.
          </note>
          <note>
            Många tänker nog på alkoholskatter eller tobaksskatter när man
            pratar om punktskatter. Färre tänker kanske på den potential till
            styrande effekt som ryms inom detta område, exempelvis inom miljö
            och klimat.
          </note>
          <note>
            Vägtrafiken ger upphov till den största delen av våra utsläpp.
            Det står utom tvivel att utsläppen från trafik måste minska kraftigt.
            Hållbara drivmedel produceras faktiskt, exempelvis olika former
            av biodrivmedel. Det är en nyckel för att vi ska uppnå våra mål,
            och här måste skattesystemet vara utformat för att styra så att
            rätt alternativ premieras.
          </note>
          <note>
            Fru talman! När det gäller just vägtrafik är lösningen enligt
            Centerpartiet inte att beskatta avstånd, vilket talare före mig
            har poängterat, så som skedde med den vägslitageskatt som den
            förra regeringen lade otroligt mycket resurser på. Man kan inte
            beskatta enbart avstånd i ett land som Sverige. Man kan inte bestraffa
            människor och företag som bor och verkar på landet, för det finns
            inga järnvägsspår att byta ut vägtransporterna mot.
          </note>
          <note>
            Vägslitage och utsläpp från trafiken handlar inte bara om koldioxid
            ­ utsläpp, vilket är det som beskattas när man tankar. Det handlar
            om väldigt mycket mer. Vilken miljöbelastning har fordonets körande
            i hela trafik ­ systemet? Modellen med punktskatt på utsläpp måste
            ta hänsyn till stad och land, vilken tid på dygnet man kör och
            vilka vägar man kör på. Finns alter ­ nativ till fordonstransport?
            Teknik på fordonet, vikt, axlar, drag och mängder av saker – allt
            detta och mer därtill behöver ingå i en översyn om skatteväxling
            inom transportsektorn, enligt Centerpartiet.
          </note>
          <note>
            Skatter och avgifter i transportsektorn behöver ses över i en
            bred översyn för att möjliggöra omställningen till hållbara transporter
            och möjligheten att leva och verka i hela landet. Utgångspunkter
            i denna översyn bör vara att skattesystemet differentieras efter
            klimatnytta och de olika geografiska förutsättningar som råder
            i Sverige.
          </note>
          <note>
            Fru talman! Vi vill förstås också se mer kollektivtrafik så att
            vi kan minska utsläppen i hela landet. Det är många som i dag
            tar bilen men som gärna hade tagit bussen, pendeltåget eller spårvagnen
            i stället.
          </note>
          <note>
            Energiskatten på kollektivtrafik är en viktig fråga. Vi vill
            att det ska vara mer gynnsamma villkor när kollektivtrafiken går
            på el, exempelvis båtar och bussar.
          </note>
          <note>
            I syfte att minimera våra koldioxidutsläpp och värna om en bättre
            miljö förändras transportsektorn successivt från att nyttja fossila
            bränslen till att i många fall använda fordon som drivs av el
            i stället. Denna omställning behöver uppmuntras. Svensk kollektivtrafik
            är i högsta grad engagerad i denna omställning.
          </note>
          <note>
            I dagsläget finns dock ingen riktig konkurrensneutralitet mellan
            de olika trafikslagen inom kollektivtrafiken. Tåg och andra spårbundna
            färdmedel är i dag befriade från energiskatt, koldioxidskatt och
            svavelskatt, oavsett om de drivs av el eller av diesel. Elbussar
            måste däremot betala energiskatt. Att denna skillnad finns rimmar
            illa med Sveriges högt ställda miljömål och ställer olika transportslag
            mot varandra.
          </note>
          <note>
            Sverige måste fortsätta att driva på inom EU för att det ska
            vara möjligt att fortsätta att befria förnybara drivmedel från
            koldioxidskatt, detta utan att EU lägger sig i vilka råvaror som
            finns och deras lämplighet för biodrivmedelsproduktion. EU har
            angett att till exempel livsmedelsbaserade biodrivmedel inte är
            riktigt lika bra som annat, utan att för den skull värdera effektivitet
            eller klimatnytta.
          </note>
          <note>
            Fru talman! Vi behöver fler matföretagare i vårt land. För att
            hela landet ska växa behövs regelförenklingar för livsmedelsnäringen
            och fortsatta satsningar på Sverige som matland. Särskilt den
            småskaliga livsmedels- och dryckesproduktionen behöver bättre
            förutsättningar. EU har därför öppnat för att medlemsstaterna
            ska kunna tillämpa en lägre alkoholskatt på öl som är producerad
            av oberoende små bryggerier.
          </note>
          <note>
            Samtliga EU:s medlemsstater, förutom Sverige och Italien, tillämpar
            nedsatt alkoholskatt i enlighet med direktivets intention, liksom
            Norge. Utvärderingar från länder som tillämpar dessa nedsättningar
            visar att det har haft en positiv effekt på den inhemska ölmarknaden
            vad gäller både konkurrens, tillväxt och utbud.
          </note>
          <note>
            Alla hantverksbryggerier är som vi vet småföretag. Det största
            bryggeriet har inte fler än 20 anställda, och en stor andel av
            bryggerierna är lokaliserade till landsbygden. Nedsatt punktskatt
            på öl kan alltså leda till att konkurrensvillkoren utjämnas samt
            utgöra ett stöd till småföretagande. Centerpartiet menar att regeringen
            bör se över möjligheten att införa en differentierad punktskatt
            på öl producerad av mindre, lokala bryggerier.
          </note>
          <note>
            Fru talman! Avslutningsvis vill jag säga några ord om en av Sveriges
            absolut viktigaste basnäringar, nämligen jord- och skogsbruk.
          </note>
          <note>
            Jord- och skogsbrukets företrädare vill självfallet också bidra
            till klimatomställningen, men detta får inte ske på bekostnad
            av en försämrad konkurrenssituation på en redan pressad marknad,
            vilket i sin tur ofta beror på skeva konkurrensnackdelar jämfört
            med andra EU-länder.
          </note>
          <note>
            Centerpartiet vill arbeta med morot i stället för piska. Vi har
            länge pratat om en grön premie – en biodrivmedelsbonus på i runda
            slängar 2 kronor per liter – för att ställa om driften av lantbruksmaskiner,
            men vi har inte fått igenom detta i förhandlingarna med andra
            partier.
          </note>
          <note>
            En utredning är på gång, och en utredare är tillsatt som ska
            lämna förslag om hur jordbruket kan bli fossilfritt samtidigt
            som konkurrenskraften stärks. Vi väntar med spänning på denna
            utredning. Den ska också lämna förslag om hur vi kan stärka vår
            beredskap och självförsörjning. Detta borde inte vara en omöjlighet,
            och vi vet att det behövs med tanke på den situation som vi är
            i just nu.
          </note>
          <note>
            Fru talman! Jag står naturligtvis bakom Centerpartiets alla reservatio
            ­ ner, men jag yrkar bifall endast till reservation nummer 28.
          </note>
          <note>
            Anf. 122 TONY HADDOU (V):
          </note>
          <note>
            Fru talman! I början av året publicerade Oxfam rapporten Svensk
            klimatojämlikhet , där man granskat svenskarnas utsläpp i relation
            till inkomster. Rapporten visar på en ojämlikhet i konsumtionsutsläpp
            mellan inkomstgrupper. Slutsatsen är väldigt tydlig: Ju mer pengar,
            desto större utsläpp. Man kom fram till att låg- och medelinkomsttagare
            i stort har bidragit till minskade utsläpp. Men de rikaste 10
            procenten har knappt bidragit alls till utsläppsminskningarna.
            Det är i sig både ohållbart och orättvist. Här borde åtminstone
            regeringens krispolitik varit inriktad på att ställa krav på klimat-
            och miljörelaterade åtgärder, som Vänsterpartiet tidigt krävde.
            Dessutom har krispolitiken i alldeles för liten utsträckning använts
            för att göra stora klimatinvesteringar.
          </note>
          <note>
            Flygsektorn har fått ofantligt mycket mer krisstöd än tågbranschen,
            just när det krävs riktigt stora offentliga investeringar i tåg-
            och kollektivtrafiken runt om i landet. Dessa investeringar är
            mycket mer nödvändiga för omställningen om den ska ske rättvist
            än att hålla exempelvis flygsektorn under armarna.
          </note>
          <note>
            Vi behöver kraftigt minska de utsläpp som uppstår, inte minst
            till följd av transport och konsumtion i Sverige. Och de som släpper
            ut mest behöver också stå för de största utsläppsminskningarna.
            Vi behöver helt enkelt använda våra gemensamma resurser för att
            ställa om. Det är helt avgörande för vilket samhälle vi vill ha
            och vilken framtid vi går till mötes.
          </note>
          <note>
            Fru talman! I 30 år har det skett skattesänkningar i Sverige
            som har gynnat de allra rikaste. Det är ungefär lika länge som
            klimathotet på allvar har varit känt. Utsläppen har fortsatt att
            växa, och de som har mest pengar bidrar mest till denna utveckling.
            Är det verkligen så vi ska använda resurserna i samhället?
          </note>
          <note>
            Det är ingen slump att det gått utför för klimatet och den ekonomiska
            ojämlikheten samtidigt. Det handlar nämligen om politiska beslut.
            I stället för att ta större ansvar har regeringen mitt under en
            global pandemi fortsatt med ännu fler skattesänkningar.
          </note>
          <note>
            Vi menar att klimatomställningen måste ha ett tydligt rättviseperspektiv.
            Det kan inte vara bara klimatpolitikens ansvar, utan det behövs
            också en progressiv omläggning av den ekonomiska politiken. Det
            är grunden och kärnan för att uppnå klimaträttvisa och besvara
            vår tids ödesfråga. Ökade klyftor gör det svårare att angripa
            klimatkrisen. Det går inte att angripa klimatkrisen om vi inte
            angriper ojämlikheten.
          </note>
          <note>
            Den övergripande uppgiften måste vara att föra en politik som
            utjämnar de ekonomiska klyftorna. För att uppnå det måste skattesänkningar
            för de rika ställas åt sidan så att en större del av våra resurser
            går till gemensamma offentliga investeringar.
          </note>
          <note>
            Klimatomställningen är ett gemensamt projekt, och då måste vi
            satsa på det gemensamma – på det som omfördelar och på det som
            krävs för en grön omställning. Då kan vi inte heller ha de rikaste
            10 procentens livsstil. De bidrar knappt till utsläppsminskningarna
            över huvud taget. Tvärtom är det faktiskt de som behöver börja
            betala för detta.
          </note>
          <note>
            Avslutningsvis, fru talman, hade vi gärna sett mycket mer progressiva
            miljö- och klimatskatter som träffar rätt och omfördelar.
          </note>
          <note>
            Nu får Moderaterna och Sverigedemokraterna kanske hålla för öronen.
            När det gäller flyget, som ändå är en av de största utsläppssektorerna,
            hade vi gärna gått vidare med exempelvis flygskatten, så att den
            blir högre och mer progressiv. Den kan vara på en viss nivå när
            man gör sin första flygresa men sedan stiga vid den andra flygresan
            och därefter stiga markant vid den tredje flygresan och så vidare.
            Det är då den träffar rätt – de personer som kontinuerligt affärsreser
            och så vidare.
          </note>
          <note>
            Man skulle också kunna göra som i Storbritannien och ha en mycket
            högre flygskatt för business class. Intäkterna bör såklart gå
            till tågen och utökad kollektivtrafik och generellt minskade utsläpp.
          </note>
          <note>
            Vi behöver i större utsträckning erbjuda alternativ till flyg.
            Då är det framför allt tågen det gäller.
          </note>
          <note>
            Det finns korta inrikesflyglinjer på sträckor där det även finns
            tågförbindelse. Det är helt orimligt att det på dessa sträckor
            ens finns flyg. Där behöver man satsa mycket mer på tågen. Det
            finns en gräns för vad klimatet klarar av, och den har vi redan
            överskridit i det akuta läge som vi befinner oss i.
          </note>
          <note>
            Sedan finns det inte någon anledning att ha privata jetplan som
            lyfter och landar. Det sätter också fingret på de rikas livsstil
            som skitar ned planeten. Det är helt obegripligt när klimatet
            inte klarar av mer.
          </note>
          <note>
            Tittar man per capita hur mycket utsläpp från flyget som vi står
            för är Sverige sjunde sämst i världen. Vi flyger fem gånger mer
            än snittet i världen, och då är det bara 11 procent av världens
            befolkning som ens har suttit på ett flygplan.
          </note>
          <note>
            Därmed yrkar jag bifall till reservation 16 från Vänsterpartiet.
          </note>
          <note>
            Anf. 123 HAMPUS HAGMAN (KD):
          </note>
          <note>
            Fru talman! Det finns många olika punktskatter på varierande
            områden. Den som läser igenom det betänkande som vi nu debatterar
            kan nog få intrycket att det är väldigt spretigt. Men gemensamt
            för många av de punktskatter som finns eller föreslås i olika
            motioner är att de på ett eller annat sätt och av en eller annan
            anledning syftar till att styra våra beteenden – att dricka mindre,
            röka mindre, spela mindre, flyga mindre eller köpa färre nya telefoner.
          </note>
          <note>
            I en del fall är syftet bra och en skatt också rätt verktyg för
            syftet. Andra fall är mer tveksamma, och det kan ifrågasättas
            om syftet är rätt, om en skatt är rätt verktyg och om skatten
            i fråga är utformad på rätt sätt.
          </note>
          <note>
            Det är viktigt att de punktskatter som finns uppfyller sitt syfte
            och inte får orimliga konsekvenser, annars riskerar de att urholka
            förtroendet för hela skattesystemet och i förlängningen förtroendet
            för staten som sådan.
          </note>
          <note>
            Fru talman! Varje år betalar ideella föreningar ungefär 60 miljoner
            kronor i reklamskatt. Sedan länge finns det ett tillkännagivande
            från riksdagen till regeringen om att avskaffa reklamskatten helt
            och hållet. Vi kristdemokrater delar den ambitionen med övriga
            partier. Även om detta tar väldigt lång tid ser vi positivt på
            det stegvisa avskaffande som har skett i flera omgångar. Den senaste
            sänkningen gjordes vid årsskiftet 2019/2020, och i samband med
            detta höjdes också gränsen för redovisningsskyldighet. Att gränsen
            för redovisningsskyldighet höjdes var bra. Det gynnade framför
            allt idrottsföreningar som har låga reklamkostnader och som nu
            har fått en minskad administration och lägre utgifter för reklamskatt.
          </note>
          <note>
            Men detta arbete behöver fortsätta. Vi kristdemokrater tycker
            att det nu måste vara mest prioriterat att helt avskaffa reklamskatten
            för ideella föreningar. Det är nämligen i föreningslivet och i
            ideella organisationer som grunden för demokratin läggs. Föreningslivet
            är mycket mer än bara en fritidsaktivitet. I föreningslivet lär
            vi oss att lyssna på andra, att diskutera och att kompromissa.
            Vi vet också att gemenskap i sig är positivt för människor. Allt
            fler uppmärksammar de stora problem och de stora kostnader som
            ofrivillig ensamhet orsakar samhället.
          </note>
          <note>
            Jag har därför i många olika debatter här i kammaren lyft fram
            att civilsamhällets förutsättningar är en fråga som bör diskuteras
            inom i stort sett alla politikområden. Det gäller också skattepolitiken.
            Och på skatteområdet finns det mycket som kan göras för att underlätta
            för ideella föreningar runt om i Sverige.
          </note>
          <note>
            Vi kristdemokrater är övertygade om att de 60 miljoner kronor
            som föreningslivet betalar i reklamskatt varje år skulle komma
            människor bättre till del om föreningslivet i stället fick använda
            dem till sin kärnverksamhet. Därmed kan gemenskapen och de mellanmänskliga
            relationerna i samhället stärkas.
          </note>
          <note>
            Fru talman! Förra året införde regeringen och dess stödpartier
            en skatt på avfallsförbränning. Detta gjorde man trots att man
            i olika sammanhang framhåller kraft- och fjärrvärmesektorns betydelse
            för energiförsörjning ­ en. Men genom den införda skatten lägger
            man i stället hinder för denna sektor.
          </note>
          <note>
            Den utredning som gjordes innan skatten infördes avvisade tanken
            på en avfallsförbränningsskatt och konstaterade att skatten kommer
            att vara fiskal, det vill säga att den kommer att ge intäkter
            till staten men att den inte kommer att bidra till en bättre miljö
            eller ett hållbart klimat. Ändå har regeringen motiverat skatten
            med att det är en miljösatsning. Detta är direkt falsk marknadsföring,
            fru talman. Vill man göra effektiva insatser för klimatet och
            miljön måste de göras tidigare i avfallskedjan.
          </note>
          <note>
            Hälften av hushållsavfallet energiåtervinns och ger el, värme
            och kyla. Sverige importerar dessutom avfall från andra länder
            där det annars hade gått till miljöbelastande deponi. Den värmeproduktion
            som avfallsförbränningen ger motsvarar värme till ungefär 1 miljon
            hushåll och har den stora fördelen att den är tillförlitlig året
            om. Avfallsförbränningsskatten be ­ gränsar nu investeringsutrymmet
            i anläggningarna och kommer på sikt att leda till att vi har sämre
            anläggningar. Vi kristdemokrater anser att den skatten ska avskaffas.
          </note>
          <note>
            Fru talman! Jag står bakom alla reservationer från Kristdemokraterna
            i det här ärendet, men för att spara tid vid voteringen yrkar
            jag bifall endast till reservation 10.
          </note>
          <note>
            Anf. 124 PATRIK LUNDQVIST (S):
          </note>
          <note>
            Fru talman! Det finns ett stort engagemang för punktskatter.
            Det är väl ganska tydligt när vi står här och diskuterar. Det
            finns ett engagemang både från dem som vill göra höjningar och
            från dem som vill sänka, avskaffa eller förändra vissa skatter.
          </note>
          <note>
            Punktskatter är skatter på olika enskilda produkter eller tjänster.
            Ibland är de rent fiskala. Vi har skatt på energi i huvudsak som
            en fiskal skatt. Det är en av våra äldsta punktskatter, och det
            är en god finansieringskälla för det allmänna. Vi har fordonsskatt
            i första hand för att den ska finansiera vägunderhåll och utbyggnad
            av vägnätet.
          </note>
          <note>
            Men punktskatter används naturligtvis också för att styra konsumtio
            ­ nen, vilket till exempel gäller skatt på tobak och delvis skatt
            på bränsle. Detta är väl mer allmänt känt och mer omtalat, och
            vi har hört det även här i dag. Det låter lite ibland som att
            punktskatter enbart finns till för att styra konsumtion eller
            se till att dåliga saker i samhället konsumeras mindre. Men så
            är det helt enkelt inte.
          </note>
          <note>
            Det finns också ett annat användningsområde. Vi använder punktskatter
            för att förenkla skattesystemet. Detta gäller till exempel grupplivförsäkringar
            för anställda i företag. För den enskilde och företaget är en
            grupplivförsäkring skattefri både när man får den och när man
            får utbetalningar från den. Men det finns i stället en punktskatt
            på premierna som betalas in.
          </note>
          <note>
            Punktskatter är alltså ett verktyg som används för många olika
            saker. Det kan vara väldigt bra för att styra konsumtion och produktion,
            men vi har väl nu här hört flera exempel på att det ibland också
            kan bli ett lite trubbigt system. I värsta fall kan det även riskera
            finansieringen av våra gemensamma nyttor.
          </note>
          <note>
            Det är alldeles för lätt och lockande att säga saker som att
            vi ska beskatta det som är dåligt och sänka skatten på allt det
            som är bra. Det är en fälla. Det låter kanske fint när man säger
            det, och det är som sagt naturligtvis så att punktskatter är bra
            för att ta bort saker som vi inte vill ska konsumeras så mycket.
            Men grunden för skattesystemet är och kommer alltid att vara finansieringen
            av det allmänna, det offentliga Sverige: staten, regionerna och
            kommunerna. Skolan, vården och omsorgen – där ligger hela tiden
            kärnan. Det behövs robusta inkomster även från saker som vi alla
            vill ha och tycker är bra, oavsett om det är el, bränsle eller
            löneinkomster.
          </note>
          <note>
            Skattesystemet måste alltid utformas ansvarsfullt och i balans
            mellan rättvisa och enkelhet. Det gäller inte minst punktskatter.
            I dag har vi hört exempel på argumentation både för att förenkla
            systemen och för att komplicera dem. Det har tagits upp exempel
            på påstått trubbiga skatter. Flygskatten sägs inte påverka över
            huvud taget. Det tror jag personligen verkligen att den gör. Men
            vi har också i ärendets handlingar motioner från båda sidor av
            blockgränsen som vill att elskatten ska bli mer flexibel och styra
            konsumtionen timme för timme. Man vill att skatten vid högt elbehov
            ska gå upp lite för att motivera människor att konsumera mindre
            när det behövs mycket el i samhället.
          </note>
          <note>
            Detta kanske känns rättvist vid en första anblick. Men vad händer
            för dem som behöver konsumera och inte kan göra någonting åt det,
            till exempel när det är väldigt kallt och man har behov av att
            värma huset? Rättvisa kan ta sig olika uttryck. Jag tror personligen
            inte att det här vore en särskilt bra lösning. Vi behöver se över
            de här systemen kontinuerligt, men vi behöver inte ha en massa
            komplicerade system som påverkar människors konsumtion på ett
            sätt som de inte klarar av att hantera. Det skulle till exempel
            gälla en sådan här skatt på elenergi, som man behöver för att
            värma upp hemmet. Men det gäller inte en flygskatt. Man kan välja
            att låta bli i de allra flesta fall. De som inte kan det får försöka
            hantera det på annat vis.
          </note>
          <note>
            Fru talman! Jag tänker inte förespråka några särskilda förslag
            här i dag. Eftersom vi bara debatterar motioner från den allmänna
            motionstiden yrkar jag däremot avslag på samtliga motioner och
            bifall till utskottets förslag.
          </note>
          <note>
            Anf. 125 BORIANA ÅBERG (M) replik:
          </note>
          <note>
            Fru talman! I sitt anförande sa Patrik Lundqvist att punktskatterna
            finns för att minska oönskat beteende. Med tanke på regeringens
            bilfientliga politik, med bonus–malus, ständigt ökade skatter
            på drivmedel, den nyligen inkomna propositionen om höjt förmånsvärde
            för tjänstebilar och så vidare, undrar jag: Exakt vilka beteenden
            vill Socialdemokraterna minska?
          </note>
          <note>
            Vi vet att alla dessa skatter slår hårdast mot människor som
            bor på landsbygden och har stora avstånd. Vilket beteende vill
            man minska? Vill man att människor inte ska bosätta sig på landsbygden
            där det saknas kollektivtrafik? Människor som är bosatta längre
            bort från sin arbetsplats måste ändå kunna ta sig dit – vill man
            minska människors möjligheter att arbeta? Eller vill man att människor
            inte ska träffa sina släktingar? Jag vill gärna få svar på dessa
            frågor.
          </note>
          <note>
            Anf. 126 PATRIK LUNDQVIST (S) replik:
          </note>
          <note>
            Fru talman! Det låter som att Boriana lyssnade på vissa delar
            av mitt anförande men verkligen inte på alla. Det är verkligen
            inte så att det här bara är till för att styra människors beteende.
          </note>
          <note>
            Vi har ett bonus–malus-system för att styra nybilsförsäljningen
            mot miljövänligare och modernare bilar.
          </note>
          <note>
            Vi har ett förslag om att förändra förmånsbeskattningen på bilar
            – inte därför att det över huvud taget har någonting att göra
            med att förändra beteenden utan för att det ska vara en rättvisa
            mellan att köpa sin egen bil och ha den som en förmån via sin
            arbetsgivare. Det tycker jag absolut inte är särskilt orimligt.
            Men det har ingenting att göra med att styra någons beteende.
            Boriana Åberg får det att låta som att det har att göra med att
            straffa människor på landsbygden, eller någon annanstans för den
            delen. Så enkelt är det inte.
          </note>
          <note>
            Anf. 127 BORIANA ÅBERG (M) replik:
          </note>
          <note>
            Fru talman! Bonus–malus-systemet har sågats av både Konjunkturinstitutet
            och Riksrevisionen, bland annat för att pengarna går till Norge.
            Under 2019 var det 400 miljoner av de svenska skattebetalarnas
            pengar som gick till att finansiera Norges klimatomställning.
            Jag undrar om Patrik Lundqvist tycker att det är rimligt.
          </note>
          <note>
            Bonus–malus-systemet slår med kirurgisk precision mot företagare
            som är beroende av sin bil. De kan inte stoppa sina verktyg eller
            annan utrustning i en bil som inte skadas av det nya bonus–malus-systemet.
          </note>
          <note>
            Det slår också mot människor med funktionshinder. De kan inte
            heller använda de bilar som är berättigade till bonus. Det gör
            att det bilstöd som en funktionshindrad person får äts upp av
            höjningen som bonus–malus-systemet genererar.
          </note>
          <note>
            Bonus–malus slår också mot husbilarna. De används inte mer än
            under semester eller weekendresor. Men de beskattas som om de
            användes dagligen som i princip lastbilar.
          </note>
          <note>
            Jag undrar: Hur ser Patrik Lundqvist på detta? Är det inte ett
            sätt att hindra människor att resa, att hindra människor med funktionshinder
            att förflytta sig och hindra företagare att arbeta?
          </note>
          <note>
            Anf. 128 PATRIK LUNDQVIST (S) replik:
          </note>
          <note>
            Fru talman! Det korta enkla svaret är: Nej, det är verkligen
            inte ett sätt att hindra människor från att arbeta.
          </note>
          <note>
            Det är olyckligt att delar av pengarna i systemet för att premiera
            miljövänliga bilar går till Norge, Danmark eller andra länder.
            Det var också med i resonemangen när man tog fram detta. Vilken
            nivå ska vi lägga oss på? Hur stora risker är det att pengarna
            går till andra länder? Vi landade här där vi är nu.
          </note>
          <note>
            Husbilar är väldigt spännande. Vi införde ett system så att man
            lättare kan ställa av och på husbilar just för att slippa den
            problematik som Boria ­ na talar om med att de inte körs hela
            året. Men det är också så att det är väldigt små pengar i totalen
            för en ny husbil. Det blir nästan lite löjligt, får jag säga,
            att hålla på och traggla med de småpengarna för vad som egent
            ­ ligen är lyxåk.
          </note>
          <note>
            Det är heller inte så att det kostar lite från början. Andelen
            av kostnaden för en husbil är försvinnande liten när det gäller
            den del som nu påverkas av bonus–malus-systemet. Det är en röststark
            grupp det handlar om. Jag förstår det. Men jag tänker inte hålla
            på att traggla om de småkronorna för dem som har råd att köpa
            en sprillans ny husbil.
          </note>
          <note>
            När det däremot gäller dem som har behov av en specialanpassad
            bil tycker jag att vi har ett stort problem. Där behöver vi hjälpa
            till och se till att det fungerar för alla och inte blir ett alltför
            stort problem.
          </note>
          <note>
            Detta kommer att vara övergående för alla. Med tiden kommer systemen
            absolut inte att behövas. Jag tror att vi är där inom bara några
            år.
          </note>
          <note>
            Anf. 129 REBECKA LE MOINE (MP):
          </note>
          <note>
            Fru talman! I dag debatterar vi ett betänkande på 120 sidor.
            Det visar att ämnet väcker stort engagemang. Det har gett upphov
            till 100 motioner och 35 reservationer. Det handlar om punktskatter.
            Det kan vara skatt på tobak, alkohol, drivmedel, koldioxid, avfall,
            kemikalier, energi med mera. Jag kommer inte gå in på alla dessa
            delar. Miljöpartist som är jag tänker jag fokusera på miljöfrågor.
          </note>
          <note>
            Jag är väldigt tacksam över det ledamoten Tony Haddou tog upp.
            Det gäller den koppling som Oxfam har visat på mellan kapital
            och miljöförstöring. Jag önskar att vi kunde sluta upp med undantag
            och gräddfil för de stora industrierna och storföretagen som motarbetar
            våra miljömål.
          </note>
          <note>
            Jag vill också passa på att påminna om att miljö inte bara handlar
            om klimat. Vi har i riksdagen antagit 16 olika miljömål. Biologisk
            mångfald och ett rikt växt- och djurliv är också ett av dessa.
            De målen kan inte ställas emot varandra.
          </note>
          <note>
            När man talar om naturen är det som vi i ett antropocentriskt
            perspektiv känner igen som naturresurser och som vi vill borra
            upp, bryta upp, skövla och tråla oftast gratis, subventionerat.
            Det finns förstås inget tvivel om att det bidrar stort till miljöförstöring
            och också till att arter försvinner.
          </note>
          <note>
            Fru talman! Detta är hittills ingen åsikt utan bara fakta. Frågan
            är vad vi politiker vill göra med dessa fakta, denna kunskap,
            för att hitta vägar framåt. Jag tror vi i den här kammaren kan
            vara överens om att vi vill ha en fungerande marknadsekonomi.
            Men vi kan också vara hyfsat enade om att vi bara har en planet.
            Det är på den planeten som vår ekonomi måste rymmas.
          </note>
          <note>
            Vi vet också att det i går var Earth Overshoot Day. För Sveriges
            del lever vi som om vi hade fyra planeter. Det är någonting som
            inte stämmer här. Att sluta subventionera fossilindustrier borde
            vara någonting vi kan komma överens om i den här kammaren. Att
            börja beskatta det som tas längre ifrån för att nå våra miljömål
            borde inte heller vara kontroversiellt. Det är då vi som politiker
            i den här kammaren kan ta vårt ansvar med hänsyn till både marknadsekonomi
            och det enda stora ekosystem som vi har.
          </note>
          <note>
            Fru talman! Jag skulle vilja säga att det är den politiska slappheten
            och fegheten som upprätthåller skatterabatter för de största utsläpparna
            samtidigt som den svenska medborgaren betalar fullt ut. Den betalar
            59 gånger mer än en industri vad gäller el i Sverige.
          </note>
          <note>
            Samtidigt vet vi att det är de 100 största företagen i världen
            som står för 70 procent av alla utsläpp. Globalt subventioneras
            fossila bränslen med 3 000–6 000 miljarder kronor årligen. Det
            förnybara får långt mindre än hälften av dessa subventioner.
          </note>
          <note>
            Jag anser att Sverige i stället för att vara med i ett race to
            the bottom bör gå före på vägen mot en grön och rättvis omställning.
            Jag menar att vi bör och kan höja punktskatterna betydligt mer
            än vad vi har valt att göra. Som tur är återstår en grön skatteväxling
            under den här mandatperioden om minst 15 miljarder kronor.
          </note>
          <note>
            Fru talman! Vi har redan åstadkommit förbättringar. Vi har tagit
            bort subventioner för gruvdiesel, och kraftvärmeverken bränslebeskattas
            nu fullt ut. När det stod klart började man att fatta beslut om
            att avveckla Värtaverket och stänga ned Sveriges sista kolkraftverk.
          </note>
          <note>
            Vi har också gjort om förmånsbeskattningen för bilar och tagit
            bort subventioner för företag som använder olja som uppvärmning
            men som inte ingår i EU:s utsläppshandel. Men med det sagt har
            vi långt kvar.
          </note>
          <note>
            Fru talman! En intressant sak som jag noterade när jag läste
            igenom motionerna som har kommit in är det ökade stödet för avgift
            och utdelning. Det är någonting som jag själv har motionerat om,
            men jag noterar att ock ­ så företrädare för Liberalerna och Socialdemokraterna
            har gjort samma sak.
          </note>
          <note>
            Det handlar om en modell som har hämtat inspiration från Kanada
            och som ibland kallas för Kanadamodellen. Den går ut på att skatten
            på det fossila höjs men att det sedan sker en återbäring till
            alla medborgare. I min motion är förslaget att det blir en mer
            rättvis återbäring som också speglar och tar hänsyn till landsbygd
            och glesbygd, där man inte kan välja bort biltransporter på samma
            sätt som man kan i städer.
          </note>
          <note>
            Sammanfattningsvis innebär det att den som lever väldigt fossilintensivt
            går netto minus, medan den som lever väldigt miljövänligt går
            netto plus. Detta är en reform som skulle bli effektiv och samtidigt
            rättvis och som styr bort från fossilintensiva livsstilar. Jag
            hoppas att den kan väcka engagemang och nyfikenhet även i skatteutskottet.
          </note>
          <note>
            Jag vill avsluta med att yrka bifall till utskottets förslag
            i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 april.)
          </note>
          <note>
            § 18 Skatteförfarande och folkbokföring
          </note>
          <note>
            Skatteutskottets betänkande 2020/21:SkU22
          </note>
          <note>
            Skatteförfarande och folkbokföring
          </note>
          <note>
            föredrogs.
          </note>
          <note>
            Anf. 130 BORIANA ÅBERG (M):
          </note>
          <note>
            Fru talman! Sverige har mycket allvarliga problem. Ett av dessa
            handlar om hur kriminalitet och organiserad brottslighet alltmer
            blir en del av svenska folkets vardag. Trots en mycket allvarlig
            utveckling sitter regeringen med armarna i kors.
          </note>
          <note>
            Problemen är många och stora. Och det finns ingen mirakelmedicin,
            utan man måste på en rad områden genomföra förändringar som gör
            det svårare att leva en kriminell livsstil och att utnyttja systemet.
            Två saker som är viktiga att lägga till rätta och som har bäring
            på förslaget som vi nu ska debattera rör regelverket för folkbokföring
            och samordningsnummer.
          </note>
          <note>
            Antalet människor som vistas i Sverige utan tillåtelse i dag
            är okänt. Skatteverket uppskattar att omkring 200 000 personer
            är skrivna på felaktiga adresser i Sverige. Exakt hur omfattande
            problemet är vet ingen. En folkbokföring som staten inte har kontroll
            över innebär en stor kostnad för skattebetalarna och försvårar
            arbetet med att hjälpa dem som behöver samhällets stöd allra mest.
          </note>
          <note>
            Fusket med folkbokföringsuppgifter är en avgörande faktor i den
            organiserade brottslighetens verksamhet. Genom att ange falska
            folkbokföringsuppgifter kan kriminella dölja sin identitet. Att
            göra anspråk på någon annans folkbokföringsadress är allvarligt
            i sig självt.
          </note>
          <note>
            När staten inte heller vet vem som bor var blir det enklare för
            brottslingar att gömma sig undan rättvisan och på så sätt fortsätta
            sin destruktiva verksamhet. Kriminella använder i dag falska adresser
            för att tillskansa sig bidrag och välfärdsförmåner som de egentligen
            inte har rätt till. Lag och ordning behöver tryggas; annars riskerar
            vi att befästa omfattande parallellsamhällen.
          </note>
          <note>
            Bristerna i Sveriges folkbokföring har varit kända under längre
            tid. Re ­ geringen erkänner själv att den inte gjort tillräckligt
            för att stävja de uppen ­ bara problem som finns i dag kring folkbokföringen.
            Regeringen har dock klargjort att det inte är aktuellt att genomföra
            en folkräkning.
          </note>
          <note>
            Fru talman! Vi moderater vill införa ökade kontroller. I dag
            finns det en skyldighet för Totalförsvarets rekryteringsmyndighet,
            Transportstyrelsen, CSN, Migrationsverket, Kronofogdemyndigheten,
            Försäkringskassan, Pensionsmyndigheten och kommuner, med undantag
            för socialtjänsten, att underrätta Skatteverket då det finns anledning
            att anta att en persons adress inte är registrerad i folkbokföringen.
            Underrättelse ska även lämnas så snart det finns anledning att
            anta att den adress som är registrerad i folkbokföringen är felaktig
            eller ofullständig.
          </note>
          <note>
            Tillämpningsområdet för 2 § folkbokföringsförordningen bör utvidgas
            så att samtliga myndigheter och kommuner i Sverige omfattas av
            en utvidgad skyldighet att underrätta Skatteverket så snart det
            finns anledning att anta att den adress en person har inte är
            registrerad i folkbokföringen eller om det finns anledning att
            anta att uppgifter som är registrerade i folkbokföringen är felaktiga
            eller ofullständiga.
          </note>
          <note>
            Kontakter med andra myndigheter har enligt Skatteverket gett
            bra resultat i form av rättad folkbokföring. Det finns därför
            anledning att tro att en utökad skyldighet för myndigheter att
            lämna underrättelser till Skatteverket om felaktigheter i folkbokföringen
            kan leda till ett folkbokföringsregister av bättre kvalitet.
          </note>
          <note>
            Det bör utredas om Skatteverkets direktåtkomst till andra myndigheters
            databaser bör utökas. För att folkbokföringsverksamheten ska ha
            möjlighet att fatta korrekta beslut i ärenden om folkbokföring
            är ett flertal uppgifter från beskattningsdatabasen nödvändiga.
            Skatteverkets folkbokföringsverksamhet bör därför ges direktåtkomst
            till vissa särskilt angivna uppgifter i beskattningsdatabasen
            i den utsträckning det är tillåtet att behandla uppgifterna enligt
            lagen om behandling av personuppgifter vid Skatteverkets folkbokföringsverksamhet
            så som det anges i SOU 2017:37.
          </note>
          <note>
            Moderaterna vill också att en folkräkning genomförs. Det ger
            staten möjlighet att bekämpa brott och verktyg för att hindra
            framväxten av utan ­ förskap och parallellsamhällen, och det ger
            viktig kunskap i arbetet med att motverka problem som trångboddhet.
            En nationell folkräkning är en viktig början på att upprätta ett
            tryggare Sverige och att värna samhälls ­ kontraktet.
          </note>
          <note>
            Den andra frågan som är viktig att komma till rätta med handlar
            om samordningsnummer, det vill säga provisoriska personnummer
            som människor som inte är folkbokförda i Sverige kan få. Det är
            människor som är här tillfälligt eller som tidigare varit folkbokförda
            här.
          </note>
          <note>
            Sverige har sedan länge tappat kontrollen över hur många personer
            som illegalt vistas i landet. Antalet väntas också öka kraftigt
            de kommande åren. Problemen kring folkbokföringen och samordningsnumren
            måste hanteras skyndsamt. För att komma till rätta med missbruket
            av samordningsnummer bör ett krav införas på att alla som i dag
            innehar samordningsnummer genom personlig inställelse hos Skatteverket
            eller annan lämplig myndighet bekräftar sin identitet. De samordningsnummer
            som inte bekräftas inom en viss period bör avslutas om det inte
            finns särskilda skäl.
          </note>
          <note>
            Ett beständigt krav på personlig inställelse hos Skatteverket
            eller annan lämplig myndighet bör gälla för att få ett samordningsnummer.
            Detta gäller redan för personnummer och har visat sig vara nödvändigt
            också för samordningsnummer. Biometriska data bör användas för
            att göra identifieringen av handlingens innehavare tydligare,
            det vill säga liknande krav som gäller för pass bör gälla också
            för samordningsnummer.
          </note>
          <note>
            Fru talman! Vi står bakom alla våra reservationer, men för att
            spara tid vid voteringen yrkar jag bifall endast till reservation
            35.
          </note>
          <note>
            Anf. 131 DAVID LÅNG (SD):
          </note>
          <note>
            Fru talman! Även i detta ärende om skatteförfarande och folkbokföring
            har Sverigedemokraterna lagt fram en rad olika förslag. Jag yrkar
            bifall till reservation nummer 36.
          </note>
          <note>
            Det svenska folket är sitt eget faktiska skatteunderlag. En gång
            i tiden tillämpades en mycket nogsam ordning med vilka som befann
            sig i landet. I kyrkböckerna fördes tydliga noteringar om vilka
            personer och familjer som bodde i respektive församling. Men under
            de senaste decennierna har vi tyvärr tappat kontrollen över vilka
            som faktiskt finns inom Sveriges gränser.
          </note>
          <note>
            Enligt Skatteverket är hundratusentals personer i Sverige felaktigt
            folkbokförda. Vi har på senare år sett att EU-migranter finns
            som tiggare i många svenska städer, någonting som vi har fått
            vänja oss vid i stadsbilden. Många av dessa individer är med stor
            sannolikhet inte folkbokförda enligt de regelverk som finns.
          </note>
          <note>
            Problemen med ovetskap om vilka som finns i Sverige har accentuerats
            till följd av den sedan länge helt urspårade invandringspolitiken.
            De kulminerade under migrationskrisen 2015 och den stora våg av
            migranter som kommit till Sverige sedan dess.
          </note>
          <note>
            Under flera decennier har Sverige haft en storskalig invandring
            där tyvärr många människor som finns i landet inte är registrerade
            eller folkbokförda. Andra är skrivna i Sverige men befinner sig
            i ett annat land och uppbär där kanske sociala ersättningar trots
            att de har lämnat Sverige. Detta är både orimligt och en farlig
            utveckling. Sverige har tappat kontrollen över situationen. Vi
            har på detta sätt åderlåtit både välfärdens resurser och rättsstatens
            kapacitet och bidragit till eskalerande brottslighet. Därför är
            det väldigt viktigt att genomföra en folkräkning i Sverige.
          </note>
          <note>
            Den förda migrationspolitiken har dessutom medfört en administrativt
            sett kaotisk röra vad gäller utgivande av samordningsnummer för
            personer som har kommit till Sverige. Flera myndigheter har haft
            möjlighet att ge ut samordningsnummer. Vi är kritiska till den
            oreda som skapats genom detta förfarande och menar att samordningsnummer
            endast ska kunna erhållas vid personlig inställelse hos en och
            samma myndighet, förslagsvis Skatteverket, och mot uppvisande
            av godkänd legitimation och registrering av biometriska uppgifter.
            Det är för att förhindra att en person kan ha flera samordningsnummer
            eller att annan oordning i systemet uppstår, till exempel att
            personer som fått ett samordningsnummer försvinner ur databasen
            eller helt enkelt har fel nummer – det förekommer också.
          </note>
          <note>
            Samordningsnumren bör ha en tidsbegränsning så att de som inte
            läng ­ re används för det ändamål som de ställdes ut för ska kunna
            gallras bort.
          </note>
          <note>
            Samverkan med andra myndigheter och informationsutbyte mellan
            olika avdelningar på Skatteverket är en förutsättning för att
            få ordning på samordningsnumren. För att beivra skatte- och bidragsbrott
            är det av stor vikt att myndigheten kan samarbeta och samverka
            både inom Skattever ­ kets egna avdelningar och med andra myndigheter.
            Ett mer intensivt infor ­ mationsutbyte mellan dessa hade på ett
            effektivt sätt i alla fall i högre grad kunnat säkerställa att
            de resurser som utbetalas från våra välfärdssystem kommer till
            dem som har rätt till dessa.
          </note>
          <note>
            Det är därför av högsta betydelse att Sverige skyndsamt ser över
            systemet för samordningsnummer i grunden och påbörjar en rikstäckande
            folkräkning för att dels uppdatera kvaliteten i folkbokföringen,
            dels säkerställa vilka som har laglig rätt att vistas i Sverige.
          </note>
          <note>
            Fru talman! Sverige är en demokrati. Vi röstar i allmänna val.
            Till saken hör dock att medborgare i en demokrati behöver tillgång
            till fullständig information för att bättre förstå vad de faktiskt
            röstar om. Då krävs det en högre grad av transparens. Därför är
            det av betydelse att skatter och avgifter på ett mer uppenbart
            sätt synliggörs för medborgaren. Löneskatter och skattenedsättningar
            behöver presenteras. Människor behöver förstå vad som finansieras
            och hur mycket som finansierar detta.
          </note>
          <note>
            Det svenska rättsväsendet och även skattemoralen sätts på prov
            i tider som dessa. När tilliten till samhället och till andra
            människor minskar i allmänhet blir det vanligare att människor
            tycker sig se en anledning att ägna sig åt skattefusk. I det sammanhanget
            blir det rimligt att ställa frågan: Är de verktyg vi har att tillgå
            verkligen fullt ut adekvata för sina ändamål?
          </note>
          <note>
            När rättspatoset i det stora hela försvagas hos många leder det
            till att inte alla människor kan känna en öppenhet med var de
            är bosatta och folkbokförda, vilket skapar nya typer av problem.
            Att vissa inte kan vara öppna med sin identitet genom bostadsadress
            talar om ett samhälle som vänt sig bort från en gemenskap byggd
            på tillit, förtroende och gemenskap och där vi till slut också
            börjar acceptera detta.
          </note>
          <note>
            Att vi dessutom tvingas tillämpa ett system som personalliggaren
            i syfte att göra svart arbetskraft vit, men också som verktyg
            mot lönedumpning, visar tydligt att moralen inom ekonomi och beskattning
            också har sjunkit påtagligt. Personalliggaren har inte bara införts
            utan dessutom utvidgats till fler branscher och täcker nu bygg,
            fordonsservice, frisör, kropps- och skönhetsvård, livsmedel, tobaksgrossister,
            restaurang och tvätteri.
          </note>
          <note>
            Denna expansion vittnar om ett utbrett fuskande och en skattemoral
            som gör gällande att nationell gemenskap baserad på etik är kraftigt
            ifråga ­ satt. Dessutom uppfattas regelverken kring personalliggare
            och kassa ­ register i bland annat hotell- och restaurangbranschen
            som kantiga. Höga sanktionsavgifter tas ut för oavsiktliga småfel,
            trots att det uppenbarligen inte är fusk i egentlig mening som
            har bedrivits. Det drabbar i stället de laglydiga företagen.
          </note>
          <note>
            Alla som arbetar i företagets lokaler ska registreras när de
            inkommer och när de går. Skatteverket gör på detta oannonserade
            kontroller. Många i de här olika branscherna upplever systemet
            som betungande och tycker att det tar mycket tid och resurser
            i anspråk. Samtidigt som fusket på sina håll ändå fortgår är det
            ett administrativt hinder för många hederliga företagare.
          </note>
          <note>
            Detta är ett problem som föranleder att vi behöver rannsaka oss
            själva och se på nya lösningar. Vi behöver utreda systemet och
            dess effektivitet för att beivra skatteundandragande samt hur
            den administrativa bördan för företagare ska kunna hållas på ett
            minimum. Vi behöver uppnå en känsla av att skattesystemet är rättvist,
            att vi får ett bättre samhälle för den skatt vi betalar – ett
            återupprättat samhällskontrakt.
          </note>
          <note>
            Fru talman! Sveriges ekonomi har sin grund framför allt i befintliga
            företag men också i offentlig sektor. För att värna vår industri
            och vår välfärd behöver vi ständigt jobba med att uppdatera de
            multi- och bilaterala skatteavtal vi har med omvärlden. Sverige
            har löpande tecknat skatteavtal med många länder, och de internationella
            skatteavtalen behöver kontinuerligt uppdateras. Det är en ständig
            process, vilket innebär att om Sverige blir passivt i den här
            frågan – och det har vi också varit under lång tid – kan vi hamna
            i ett läge där vi till slut får en skattemässig konkurrensnackdel
            gentemot andra länder. Vi ser det därför som viktigt att återigen
            höja tempot i uppdateringen av våra skatteavtal.
          </note>
          <note>
            Å andra sidan har vi ett nyskapande inom nya företag, men även
            nya tekniska förutsättningar för välfärden. Vi behöver alltså
            upprätthålla den befintliga handeln med omvärlden, samtidigt som
            vi ser till att skatte ­ systemet tillåter de nya framväxande
            företagen att växa. Det är i små och medelstora företag som tillåts
            växa som de nya arbetstillfällena skapas.
          </note>
          <note>
            Sammantaget behöver vi i Sverige ha koll på vår befolkning och
            en transparens i vad vi betalar för skatter. Vi behöver också
            utveckla det skatterättsliga förfarandet, för Sveriges väl och
            för vår konkurrenskraft.
          </note>
          <note>
            Anf. 132 ALIREZA AKHONDI (C):
          </note>
          <note>
            Fru talman! Jag vill inleda mitt anförande med några ord som
            inte rör dagens debattämne. Det finns nämligen händelser och dagar
            som är viktigare än andra att uppmärksamma. Just i dag är det
            exakt fyra år se da n det fruktansvärda terrordådet på Drottninggatan,
            ett illdåd som berövade fem människor livet och som skakade om
            vårt samhälle i sina grundvalar.
          </note>
          <note>
            Jag minns det som om det var i går. Jag var då inte ledamot av
            den här fina församlingen men råkade ändå vara i Riksdagshuset
            för ett möte när sirenerna började eka utanför fönstret. Det tog
            en stund innan det stod klart att något fruktansvärt hade inträffat,
            en händelse som fortfarande är svår att greppa.
          </note>
          <note>
            Jag vill med den här inledningen hedra minnet av Ebba Åkerlind,
            11 år , Lena Wahlberg, 69 år , Maïlys Dereymaeker , 31 år , Chris
            Bevington, 41 år och Marie Kide, 66 år. Må ni alla vila i frid
            !
          </note>
          <note>
            Fru talman! Frågan om folkbokföring lyfts i debatten som om det
            bara vore att gå ut och knacka dörr hos alla landets invånare
            så skulle problemen vara lösta. Men riktigt så enkelt är det självklart
            inte, trots Moderaternas och Sverigedemokraternas påstående. Det
            är självklart centralt med en fungerande folkbokföring. Inte minst
            utredningen om välfärdsbrott identifierade ett antal riskfaktorer
            kopplade till att uppgifter som är registrerade i folkbokföringsdatabasen
            inte återspeglar verkliga förhållanden.
          </note>
          <note>
            Det står utom allt tvivel att det i Sverige förekommer, och länge
            har förekommit, fusk i bidragssystemen. En del av detta kan spåras
            till fusk med folkbokföring. Likaså förekommer det fusk med så
            kallade samordningsnummer som ges till individer som inte är folkbokförda
            i Sverige.
          </note>
          <note>
            Frågan är då om vi genom en folkräkning skulle kunna säkerställa
            att dessa brott inte händer. Skulle en person som är felaktigt
            folkbokförd öppna dörren? Skulle personen som lurar till sig sjukpenning
            glatt uppge ärliga svar på en enkät? Vi ser inte detta som särskilt
            troligt.
          </note>
          <note>
            Detta är ändå en så pass viktig fråga ur så många perspektiv
            att jag tycker att den behöver en djupare analys. Vi vill ju alla
            komma till rätta med problemen i folkbokföringen. Debatten handlar
            inte om målen utan om vilka medel som ska användas för att uppnå
            dessa mål.
          </note>
          <note>
            Ska det knackas dörr är det praktiskt taget en nära nog omöjlig
            uppgift att knacka på varenda dörr i landet. Det går inte heller
            under rådande lagstiftning att kräva att få komma in och se vilka
            som befinner sig i bostaden för att genomföra en folkräkning.
            I dag är det inte heller olagligt att vara hemlös i Sverige. Socialstyrelsen
            bedömer att cirka 33 000 individer är hemlösa. Skatteverket har
            tidigare gjort kartläggningar som visar att uppemot 90 000 studenter
            är felaktigt folkbokförda. Man kan också tänka sig att den som
            olovligen bor i en bostad kan befinna sig utanför bostaden just
            när folkräknaren knackar på.
          </note>
          <note>
            Mycket skulle kanske gå att åtgärda med ny lagstiftning om man
            exempelvis är beredd att sänka kraven på integritet för den enskilde
            medborgaren, till exempel att myndigheter utan brottsmisstanke
            kan få gå in i ditt hem. Det är vi inte beredda att ställa upp
            på. Vi är inte heller beredda att ställa upp på politisk teater.
          </note>
          <note>
            Allt i folkbokföringen handlar inte om problem med samordningsnummer
            eller om välfärdsbrott. Det är lätt att detta missas i debatten.
            Jag vill lyfta fram två konkreta exempel på saker som behöver
            åtgärdas omgående.
          </note>
          <note>
            Det första rör hur vi ska underlätta folkbokföring av barn på
            två adresser. För att säkerställa insyn bör myndighetspost och
            meddelanden från exempelvis förskola och skola alltid skickas
            till båda vårdnadshavarna om de inte delar bostadsadress. I dag
            skickas sådan post bara till barnets boendeförälder, det vill
            säga den adress där barnet är folkbokfört , även om båda föräldrarna
            är vårdnadshavare.
          </note>
          <note>
            Det är inte rimligt att en vårdnadshavare ska vara beroende av
            att den andra vårdnadshavaren lämnar information. Att myndighetspost,
            post från hälso- och sjukvård, förskola och skola med mera kommer
            båda vårdnadshavarna till del kan också främja en bättre dialog
            och ett bättre samarbete mellan föräldrarna kring barnet.
          </note>
          <note>
            Det andra handlar om olaglig folkbokföring på annans adress.
            Under många år har vi kunnat läsa artiklar i tidningar om personer
            som upptäcker att det finns helt okända personer folkbokförda
            på den egna adressen. Vi vet inte hur vanligt det är att personer
            utan tillåtelse skriver sig på en annan adress än den där de bor
            utan fastighetsägarens eller hyresrättsinnehavarens tillåtelse.
          </note>
          <note>
            Oavsett omfattning på denna brottslighet är det i alla fall tillräckligt
            vanligt för att Skatteverket ska ha information om dylika ärenden
            under fliken ” Svar på vanliga frågor ” på sin hemsida. Oavsett
            orsaken till felet skapar det otrygghet om någon annan är folkbokförd
            på den egna adressen. Det kan också innebära ekonomiska konsekvenser,
            i synnerhet om personen som är olovligt folkbokförd är jagad av
            Kronofogdemyndigheten.
          </note>
          <note>
            Ur individens perspektiv hjälper det föga att man i efterhand
            kan starta en process för att få bort den som felaktigt folkbokfört
            sig på ens adress. Risken är att det redan har uppstått konsekvenser
            , samtidigt som det själv ­ klart kan vara en omtumlande och stressande
            process att gå igenom. De åtgärder som har vidtagits, alltså att
            använda Skatteverkets e-tjänst eller att säkerställa att man som
            bostadsinnehavare får ett brev via Min myndighetspost, är att
            lägga över ett väldigt stort ansvar på individen.
          </note>
          <note>
            Fru talman! Dagens debatt rör ett antal frågor inom olika områden,
            frågor som rör både individer och företag. För småföretagare,
            särskilt inom restaurangbranschen, besöksnäringen och lantbruksföretag
            , har systemet med personalliggare blivit alltmer problematiskt.
            Det är ett system som steg för steg utvecklats mot något jag tror
            få vill se: en sorts självspelande piano som i sina bästa delar
            är utan rim och reson.
          </note>
          <note>
            När systemet infördes var det en självklarhet. Det var för att
            stävja fusk i branscher som var särskilt identifierade och där
            det var känt att bland annat skattefusk förekom. I till exempel
            byggbranschen pågår det en människohandel som måste kartläggas.
            I det fallet är personalliggaren ett verkningsfullt redskap för
            arbetsgivare och fackföreningar för att hålla reda på vilka som
            befinner sig på byggarbetsplatsen och om de är utbildade, har
            rätt skyddsutrustning och får den lön de har rätt till.
          </note>
          <note>
            Steg för steg har dock tilläggen gjort att effekterna blivit
            närmast absurda. Från och med 2018 måste alla personer som bor
            under samma tak där det bedrivs näringsverksamhet registrera sig
            om de på något sätt bidrar till verksamheten. Om ett företag har
            missat att skriva in någon i personalliggaren blir det skyldigt
            att betala en kontrollavgift till Skatteverket.
          </note>
          <note>
            Att en ägare av en verksamhet och dennes familj omfattas av kravet
            på att skriva in sig i personalliggare visar på att lagen inte
            har förståelse för hur ett litet familjeföretag fungerar, där
            man lever och verkar i företaget dygnet runt. När Skatteverket
            utövar sin slumpmässiga tillsyn kommer myndigheten i princip att
            kontrollera om man bett sin åttaåriga son eller dotter om hjälp
            med att kasta kökssoporna. Vid en missad notering om detta i personalliggaren
            riskerar småföretagaren 12 500 kronor i böter. Det är absurt.
          </note>
          <note>
            Systemet har redan utvärderats vid flera tillfällen, och nu är
            det dags för förändring.
          </note>
          <note>
            Fru talman! När vi talar om skatterelaterade frågor blir det
            ofta väldigt tydligt att den lilla företagaren hamnar i kläm.
            Lagen är lika för alla, men häri ryms också en del av utmaningarna
            för den lilla företagaren. Att inte ha stora skatteavdelningar
            eller stora personella resurser som kan ägna sig åt administration
            av olika slag innebär ett problem för småföretagaren. Ett exempel
            är ersättningen för kostnader i skattemål. Själva processkostnaden
            i skattemål är en faktor som inte minst små företag behöver väga
            in när de exempelvis vill överklaga ett beslut.
          </note>
          <note>
            Undersökningar indikerar att full ersättning är oerhört ovanligt
            liksom att det yrkade beloppet ersätts när den enskilde vunnit
            gehör för en överklagan. En företagare kan inte anses vara jämbördig
            med Skatteverket. Den enskilda företagaren ska inte behöva avstå
            en överklagan för att en kostnadskalkyl visar att det i slutändan
            inte är värt processen. Vi behöver därför se över ersättningen
            för processkostnader i skattemål.
          </note>
          <note>
            Fru talman! Avslutningsvis vill jag yrka bifall till Centerpartiets
            reservation 31 som rör folkbokföring av barn på två adresser.
          </note>
          <note>
            Anf. 133 FÖRSTE VICE TALMANNEN:
          </note>
          <note>
            Jag vill erinra ledamoten om att det som framförs från talarstolen
            ska gälla det ärende som debatteras. Hur behjärtansvärt det än
            är får annat inte framföras.
          </note>
          <note>
            Anf. 134 BORIANA ÅBERG (M) replik:
          </note>
          <note>
            Fru talman! Jag har en fråga till Alireza Akhondi. Jag hade inte
            tänkt gå in i debatt, men eftersom han så tydligt adresserade
            Moderaterna kände jag mig tvungen att göra det.
          </note>
          <note>
            Folkbokföringssystemet bygger på att människor är ärliga, samarbetar
            frivilligt med myndigheterna och är lätta att kontrollera. Men
            användandet av falska identiteter är mycket omfattande. Det beror
            på att lagstiftningen inte har hängt med i utvecklingen. Systemet
            är mycket enkelt att manipulera, vilket kostar skattebetalarna
            miljardbelopp.
          </note>
          <note>
            Den omfattande migrationen och totala bristen på kontroll av
            vilka som kommer in i landet har lett till att ingen vet hur många
            människor som vistas illegalt i landet. Den tragiska händelse
            som Alireza Akhondi refererade till i sitt anförande har möjliggjorts
            av just detta, det vill säga att man tillåter människor som inte
            har rätt att vara i Sverige att finnas här under falsk identitet.
          </note>
          <note>
            Därför vill jag fråga Alireza Akhondi, som tycker att Moderaternas
            förslag om återkallelse av samordningsnummer och folkbokföring
            är felaktigt, hur Centerpartiet tänker lösa dessa omfattande problem.
          </note>
          <note>
            Anf. 135 ALIREZA AKHONDI (C) replik:
          </note>
          <note>
            Fru talman! Tack, Boriana Åberg, för frågan! Vi delar delvis
            problembeskrivningen. Självklart finns det brister i folkbokföringen
            i dag. Det redogjorde jag för i vissa delar av mitt anförande.
            Men förslagen till lösningar, så som Moderaterna och Sverigedemokraterna
            lägger upp dem, är i praktiken ogenomförbara. För mig och Centerpartiet
            är det viktigt att de förslag som vi lägger fram ska kunna genomföras
            på ett adekvat sätt så att vi kan nå de mål som vi gemensamt är
            överens om.
          </note>
          <note>
            Det är självklart för mig och Centerpartiet att man inte ska
            kunna folkbokföra sig felaktigt. Men det adresserar man inte med
            en folkräkning med alla de problem som jag redogjorde för i mitt
            anförande.
          </note>
          <note>
            Anf. 136 BORIANA ÅBERG (M) replik:
          </note>
          <note>
            Fru talman! Jag misstänker att Alireza Akhondi inte har satt
            sig in i Moderaternas förslag om hur en folkräkning kommer att
            genomföras. Man ska självklart inte gå och knacka dörr överallt,
            utan man ska inrikta sig på områden där det finns en risk. Och
            sådana områden finns det gott om. De flesta medborgare kommer
            att kunna verifiera sin identitet på ett digitalt sätt.
          </note>
          <note>
            Det kan självklart finnas integritetsproblem om man knackar på
            hos någon och vill gå in och kolla. Det är förresten ett önskemål
            från Skatteverket att man ska kunna göra det. För det krävs lagändring
            , till vilken jag är positiv. Men när man tänker på att miljarder
            av skattebetalarnas pengar slösas på bidrag till människor som
            inte har rätt att ens vara i landet är det berättigat.
          </note>
          <note>
            Enligt Delegationen för korrekta utbetalningar från välfärdssystemen
            har 300 miljarder utbetalats på felaktigt sätt till människor
            som inte ha r rätt till dessa. Vi kan bara påminna oss om det
            famösa fallet med Iraks försvarsminister som var folkbokförd här
            i Sverige med sina barn. Han fick barnbidrag, sjukersättning och
            flerbarnstillägg; jag minns inte exakt allt. Det var så omfattande
            och så stötande. Han är inte ensam. Det finns tusentals människor
            som missbrukar systemet.
          </note>
          <note>
            Det här är också en säkerhetsrisk. Vi måste ha koll på vilka
            som finns i landet.
          </note>
          <note>
            Anf. 137 ALIREZA AKHONDI (C) replik:
          </note>
          <note>
            Fru talman! Boriana Åberg kom med en massa olika påståenden.
            Jag förstår inte riktigt vilka belägg som finns för dem.
          </note>
          <note>
            Att det finns människor som är felaktigt folkbokförda är vi ense
            om. Det finns det belägg för, vilket Skatteverket framfört. Men
            att så pass omfattande bidragsbrott är kopplade till felaktig
            folkbokföring stämmer inte. Jag vet inte om det var en språklig
            miss när det gällde de 300 miljarderna.
          </note>
          <note>
            (BORIANA ÅBERG: Nej, det var det inte.)
          </note>
          <note>
            Visst förekommer felaktiga utbetalningar ur våra transfereringssystem,
            men vi pratar inte alls om sådana nivåer. Det vill jag vara tydlig
            med.
          </note>
          <note>
            Dessutom finns det ingen lagstiftning som möjliggör för till
            exempel Skatteverket att gå in hos folk, vilket Boriana Åberg
            också på pek ade. Det finns också en massa andra aspekter på integritet
            och likvärdighet inför lagen som Boriana uppenbarligen inte vill
            kännas vid av debattinlägget att döma.
          </note>
          <note>
            För Centerpartiets del är det viktigt att påpeka att vi inte
            tänker ägna tid åt politisk teater. Om vi lägger fram förslag
            måste de kunna genomföras.
          </note>
          <note>
            Anf. 138 TONY HADDOU (V):
          </note>
          <note>
            Fru talman! Jag vill lyfta upp två särskilda punkter ur detta
            betänkande.
          </note>
          <note>
            Den första handlar om folkbokföringslagen. Där har Vänsterpartiet
            lagt fram förslag om ett utskottsinitiativ för att man ska kunna
            lösa konsekvenserna av lagstiftningen och hur fel den har slagit.
            Regeringens syfte med att ändra folkbokföringslagen var att man
            bättre skulle komma åt den organiserade brottsligheten, handeln
            med svartkontrakt och människor som fuskar med bidrag. Men när
            åtalen nu granskats visar resultaten att det är främst personer
            vars syfte inte har varit att utnyttja systemen som har åtalats
            och dömts. Ungefär hälften av fallen som granskats gäller människor
            som är hemlösa. Bara en liten bråkdel av åtalen är relaterade
            till bidragsfusk; resterande fall är kopplade till hotbild mot
            person, separation, skilsmässa och så vidare.
          </note>
          <note>
            Jag hoppas att utskottet längre fram kan samlas och rätta till
            dessa fel så att inte fler oskyldiga drabbas på det här sättet.
            Vi har all anledning att återkomma till den här frågan i och med
            regeringens proposition men även i och med utskottsinitiativet.
          </note>
          <note>
            Den andra punkten i detta betänkande som jag vill lyfta fram
            handlar om reservation 6, som jag yrkar bifall till. Det gäller
            Vänsterpartiets mo ­ tion om skatteflykt och en rad åtgärder på
            området.
          </note>
          <note>
            För det första, fru talman, behöver Sverige en skatteparadisutredning
            med syfte att stoppa utförseln av pengar till skatteparadisen.
            Här behöver också EU:s svarta lista mot skatteparadisen reformeras
            så att den omfattar även de europeiska länder som är några av
            världens skadligaste skatte ­ paradis. Det är ju inte rimligt
            att världens rikaste länder ska få frikort på bekostnad av andra.
          </note>
          <note>
            För det andra måste vi komma bort från sekretessen som skyddar
            de allra rikaste och bidrar till skadlig skattepolitik. Vi behöver
            öka öppenhe ­ ten så att vi vet att vinster beskattas där de skapas
            och inte flyttas iväg till skatteparadisen. I dag får vi informationen
            av journalister och visselblåsare i form av upprepade bankläckor
            och läckor om skatteflykt och penningtvätt, och så kan vi inte
            ha det.
          </note>
          <note>
            Det är bara att beklaga att Socialdemokraterna väljer att inte
            stödja öppenhet och transparens. I stället har de på EU-nivå gaddat
            ihop sig med bland andra Irland, Luxemburg, Malta och Cypern –
            ja, länder som de facto är skatteparadis. Det positiva nu är att
            fler är för öppenhet, men So ­ cialdemokraterna fortsätter att
            ställa sig offside.
          </note>
          <note>
            För det tredje måste den upprepade girighetskulturen på bankerna
            bort. Regeringen bör utreda om de banker som vid upprepade tillfällen
            gör sig skyldiga till skatteflykt eller medhjälp till skatteflykt
            ska kunna förlora sin rätt att verka som bank. Här behövs också
            kännbara påföljder och tillgångsbaserade böter.
          </note>
          <note>
            Vidare domineras finanssektorn av ett fåtal affärsbanker. Här
            borde regeringen tillsätta en utredning för att bryta den bristande
            bankkonkurrensen. Då kan även det statliga bankägandet utökas
            och anpassas efter vanligt folks behov, där skatteflykt och penningtvätt
            inte är en del av verksamheten. Regeringen måste rätta till finansbranschens
            systemfel.
          </note>
          <note>
            Vad vi behöver är en politik som omfördelar och utjämnar de ekonomiska
            skillnaderna. Då kan vi inte ha en ekonomisk elit som plundrar
            välfärden och vårt gemensamma och köper sig fria från att behöva
            betala skatt och erbjuda insyn. Sverige förlorar över 23 miljarder
            i skatteflykt varje år – vad vi vet om. Gör man en uträkning gällande
            välfärden ser man att summan hade räckt till 45 000 sjuksköterskor.
            Det hade bland annat löst Sveriges sjuksköterskebrist och minskat
            de ekonomiska klyftorna.
          </note>
          <note>
            Coronapandemin har visat att det är tillsammans vi klarar av
            att hantera samhällskriser. Vi kommer att behöva rusta upp samhället
            med kraftfulla offentliga investeringar. Sjukvården måste rustas
            upp, bostäder måste byg ­ gas och räls måste läggas. Då kan vi
            inte ha en ekonomisk elit som drar ifrån, flyr undan skatt och
            lämnar resten av samhället efter sig. Att de allra rikaste ska
            få fortsätta sin fifflarfest och skatteflykt är inget alternativ.
          </note>
          <note>
            Jag yrkar bifall till reservation 6 från Vänsterpartiet.
          </note>
          <note>
            Anf. 139 HAMPUS HAGMAN (KD):
          </note>
          <note>
            Fru talman! Detta betänkande handlar om skatteförfarande och
            folkbokföring.
          </note>
          <note>
            I delen som rör folkbokföring finns det förslag om hur vi ska
            komma till rätta med problemen med felaktiga folkbokföringsadresser,
            problemen med samordningsnumren och andra viktiga frågor. Jag
            kommer dock att fokusera på skatteförfarande i dag, och det gör
            jag eftersom regeringen häromveckan lämnade en proposition till
            riksdagen om folkbokföringen och samordningsnumren. Vi kristdemokrater
            har flera synpunkter på regeringens förslag, och dem lägger vi
            fram i en motion i morgon. Detta kom ­ mer jag att återkomma till
            när vi debatterar den propositionen om några veckor.
          </note>
          <note>
            Fru talman! Det måste bli enklare att driva företag i Sverige.
            Att företag startas och att företagare anställer människor är
            grunden för vårt välstånd och vår välfärd. Vi har allt att vinna
            på att förenkla företagandet så att fler startar och driver företag.
          </note>
          <note>
            År 2007 infördes personalliggaren för ett antal olika branscher,
            till exempel restaurangbranschen. Personalliggaren är en bok som
            alla som är verksamma i restaurangen ska skriva in sig i och ut
            sig ur. Om det vid inspektion visar sig att personalliggaren inte
            har förts på rätt sätt innebär det böter för arbetsgivaren. Om
            det funnits ett uppsåt att göra fel eller om det bara blivit fel
            spelar ingen roll. För många företagare innebär detta en ständig
            oro för att små misstag ska leda till stora bötesbelopp.
          </note>
          <note>
            Syftet med personalliggaren var i grunden bra: att motverka osund
            konkurrens och svartarbete. Det är fortfarande viktigt, men vi
            måste fråga oss om de verktyg vi använder är de bästa och mest
            effektiva. I takt med att tiderna förändras måste också verktygen
            förändras. I takt med att tiden har gått har det också tillkommit
            nya regler som företagaren ska förhålla sig till.
          </note>
          <note>
            Vi kristdemokrater tycker att det är uppenbart att personalliggaren
            i dag inte ger önskad effekt. Det är alldeles för enkelt att lura
            systemet, och de fel som upptäcks kan lika gärna handla om misstag
            som om fusk. När systemet dessutom för med sig stora problem för
            arbetsgivaren kan det bara leda till en slutsats, nämligen att
            det är hög tid att avveckla personalliggaren i dess nuvarande
            form.
          </note>
          <note>
            Fru talman! En grundläggande princip i vårt rättssystem är att
            man är oskyldig till dess man är bevisat skyldig. Man har också
            rätt att överklaga en dom och få den prövad i åtminstone en högre
            instans, och domar verkställs inte förrän de vunnit laga kraft.
            Detta är viktiga principer i vårt rättssystem, men ändå gäller
            de inte alltid.
          </note>
          <note>
            I skattemål är ordningen sådan att företagare måste betala en
            utdömd skuld även när man väntar på ett avgörande från förvaltningsdomstolarna.
            En företagare kan alltså få huset utmätt för att sedan frikännas
            i högre in ­ stans. Det finns anståndsregler, men de är begränsade
            och tillämpas myck ­ et restriktivt. Det behöver införas mer generösa
            anståndsregler för skatte ­ skulder under den tid en juridisk
            process pågår. Det måste finnas synner ­ liga skäl att inte bevilja
            anstånd, och därför anser Kristdemokraterna att anståndsreglerna
            måste ses över.
          </note>
          <note>
            Fru talman! År 2008 avskaffade den dåvarande alliansregeringen
            den statliga fastighetsskatten, på initiativ av Kristdemokraterna.
            Genom det beslutet tog man bort en stor osäkerhetsfaktor i många
            människors liv. Fastighetsskatten var oförutsägbar och beskattade
            värden som inte motsvarades av några löpande inkomster. Detta
            gjorde att många människor upplevde en växande oro för möjligheten
            att bo kvar i sina hus. Om ett bostadsområde växte i popularitet
            steg priserna, och med det höjdes också skatten för alla boende
            i området – oavsett om de planerade att sälja eller bo kvar och
            oavsett vilka inkomster de hade. Fastighetsskatten ökade den socioekonomiska
            segregationen genom att de som inte längre hade råd med skatten
            tvingades flytta.
          </note>
          <note>
            Fastighetsskatten ersattes med en lägre kommunal fastighetsavgift,
            men trots det finns taxeringsvärdessystemet fortfarande kvar.
            Därmed finns också den struktur kvar som skulle kunna användas
            för att återinföra det gamla fastighetsskattesystemet. Under förra
            året blossade debatten om fastighetsskatten återigen upp, och
            så sent som för några veckor sedan föreslog flera tunga socialdemokrater
            att fastighetsskatten ska återinföras. Det är mycket bekymrande.
          </note>
          <note>
            Vi kristdemokrater säger blankt nej till en ny fastighetsskatt.
            Vi kommer aldrig att medverka till att den införs, och om Socialdemokraterna
            skulle återinföra den kommer vi att göra allt vi kan för att avskaffa
            den igen. I stället vill vi helt slopa taxeringsvärdessystemet,
            så att det blir mycket svårare att återinföra fastighetsskatten.
          </note>
          <note>
            Avslutningsvis, fru talman, vill jag säga att vi står bakom alla
            våra reservationer i ärendet, men för att vinna tid vid voteringen
            yrkar jag bifall enbart till reservation 2.
          </note>
          <note>
            Anf. 140 GULAN AVCI (L):
          </note>
          <note>
            Fru talman! Dagens betänkande spänner över olika delar av skattepolitiken,
            men jag kommer att rikta särskilt fokus mot två områden: plattformsekonomin
            och folkbokföringsfrågan.
          </note>
          <note>
            Först vill jag säga några ord om plattformsekonomin och varför
            den är viktig att adressera i debatten.
          </note>
          <note>
            Den svenska arbetsmarknaden har genomgått en omfattande strukturomläggning
            under 2000-talet. Digitaliseringens intåg på den svenska ar ­
            betsmarknaden är sedan länge här och ger nya förutsättningar för
            en utbyggd delningsekonomi.
          </note>
          <note>
            Men utvecklingen går snabbt, och både företag och politiker måste
            vara mer proaktiva för att klara av att hantera dessa utmaningar.
            Tar vi oss an utmaningarna på rätt sätt kan det bana väg för nya
            och mer resurssmarta konsumtionsmönster samtidigt som nya jobb
            och marknader kan växa fram. Att det tillkommer fler nya jobb
            när vi lämnar pandemin bakom oss är mer än välkommet för att vi
            ska kunna hantera och få bukt med den historiskt höga arbetslösheten.
          </note>
          <note>
            Fru talman! Under pandemin har vi bevittnat hur handeln med varor
            och tjänster blivit en naturlig del av våra mobiler och appar.
            Ett nytt synsätt på arbete, produktion och tjänster har vuxit
            fram, och detta är innovationer som ska bejakas och inte motverkas.
          </note>
          <note>
            Men den frihet och flexibilitet som uppstått på arbetsmarknaden
            har givetvis också skapat nya utmaningar som måste hanteras. Ska
            plattformsekonomin fungera krävs det en bred översyn av både skatteregler,
            lagar och internationella avtal.
          </note>
          <note>
            Denna utveckling är inte ett svenskt fenomen, utan den är global.
            Därför görs viktiga insatser både här på hemmaplan och inom ramen
            för EU-samarbetet för att bejaka den cirkulära ekonomin. Det har
            genom åren tagits initiativ för att öka kunskapen om plattformsekonomins
            behov på myndighetsnivå, men vi liberaler menar att det krävs
            ett mer samlat arbete. Den rödgröna regeringen tillsatte under
            den förra mandatperioden – närmare bestämt 2017 – en utredning
            om delningsekonomin. Mycket har dock hänt sedan dess, och alla
            perspektiv beaktades inte i tillräckligt stor utsträckning i den
            utredning som gjordes.
          </note>
          <note>
            Skatteverket konstaterade själva 2016 att den stora anledningen
            till de svårigheter som följer av att tillämpa befintliga regler
            i plattformsekonomin är att regelverken är uppbyggda kring traditionella
            affärsmodeller mellan företag och konsumenter.
          </note>
          <note>
            Ska Sverige fortsätta att vara ett land som kännetecknas av innova
            ­ tioner, konkurrenskraft, näringsfrihet och hållbarhet behöver
            dessa nya ut ­ maningar skyndsamt hanteras. Därför har vi liberaler
            lagt fram en motion som har sin utgångspunkt i att tillsätta en
            bred utredning för att identifiera och förändra lagstiftningen
            och riva de hinder som står i vägen för fram ­ växandet av en
            hållbar plattformsekonomi.
          </note>
          <note>
            Fru talman! Jag tänkte nu fokusera på den andra frågan, nämligen
            folkbokföringen, som många föregående talare har varit inne på.
            Det är också en väldigt angelägen fråga att både debattera och
            föreslå konkreta åtgärder i samband med. Som det mycket riktigt
            påpekats genomfördes en folkräkning för 30 år sedan, och mycket
            har hänt i samhället sedan dess.
          </note>
          <note>
            För oss liberaler är det otroligt viktigt – och jag utgår från
            att det är det också för andra partier – att staten kan utföra
            sina åtaganden gentemot individer utifrån ett rättighetsperspektiv.
            Men ska dessa rättigheter kunna säkras och samhället ta sin del
            av samhällskontraktet måste vi ha fungerande samhällsfunktioner.
            Detta förutsätter att vi vet vilka som vistas i Sverige, var människor
            bor och hur många med utvisningsbeslut som inte lämnat landet.
            Har vi inte den här kunskapen kan varken polisen, säkerhetstjänsten,
            Försäkringskassan eller socialtjänsten utföra sina åtaganden.
          </note>
          <note>
            När människors tilltro till inte minst politiken minskar riskerar
            tilltron till myndigheter och till hela samhällets förmåga att
            upprätthålla systemen att minska – framför allt när tilltron till
            förmågan att lösa samhällsproblem minskar. Där får vi inte hamna.
          </note>
          <note>
            Utöver behovet av att säkerställa samhällsfunktioner har vi i
            dag stora utanförskapsproblem i våra socialt utsatta områden.
            Över en halv miljon människor lever i områden där rättsstaten
            tryckts tillbaka, trångboddheten är stor, skolresultaten sviktar,
            arbetslösheten är väldigt hög och kriminaliteten är utbredd, inte
            minst bland unga människor. Dessutom är svensk jämställdhet satt
            på undantag, och tiotusentals flickor och kvinnor lever i ofrihet
            under hedersförtryckets järnhårda grepp.
          </note>
          <note>
            Detta är en av anledningarna till att skuggsamhällen har kunnat
            växa fram i Sverige. Det är ett ohyggligt svek mot samhällets
            mest utsatta, som varken känner sig sedda och uppmärksammade eller
            litar på att rätten till trygghet, som är en förutsättning i ett
            rättssamhälle, också ska gälla dem som befinner sig i den mest
            utsatta situationen.
          </note>
          <note>
            Även om jag också tycker att det är viktigt med en nationell
            befolkningsräkning är det trots allt viktigast att i ett första
            steg börja i våra socialt utsatta områden, där behoven är som
            störst. Just av den anledningen har vi liberaler i förhandlingar
            med regeringen och vår samarbetspartner Centerpartiet drivit igenom
            ett beslut för att börja detta arbete i just de utsatta områdena.
            Vi har därmed också säkrat 43 miljoner som ska gå till detta ändamål
            för detta år och ytterligare 20 miljoner för nästa år.
          </note>
          <note>
            Fru talman! Nu är det viktigt att Skatteverket får arbeta utifrån
            de uppdrag de har fått. Detta arbete ska redovisas den 1 juni
            nästa år. Vi kommer att följa detta arbete noga och analysera
            utvärderingen.
          </note>
          <note>
            Parallellt med detta är det viktigt att få sagt att det sker
            annat viktigt arbete för att förhindra folkbokföringsbrott. Inom
            kort ska vi, vilket har nämnts i debatten, hantera en proposition
            med ytterligare förslag som har t i ll syfte att förbättra uppgifterna
            i folkbokföringen.
          </note>
          <note>
            Men mer behöver givetvis göras. Vi liberaler kommer alltid att
            vara beredda att vidta fler åtgärder för att effektivisera myndighetsarbetet,
            säkerställa kvaliteten i folkbokföringen och skärpa lagstiftningen
            för att komma åt välfärdsbrott.
          </note>
          <note>
            Med detta vill jag yrka bifall till Liberalernas reservation
            8, även om jag också står bakom alla våra andra yrkanden.
          </note>
          <note>
            Anf. 141 ANNA VIKSTRÖM (S):
          </note>
          <note>
            Fru talman! Jag vill börja med att yrka bifall till utskottets
            förslag.
          </note>
          <note>
            Det vi i diskuterar i dag är skatteförfarandelagen och folkbokföringslagen.
          </note>
          <note>
            Skatteförfarandelagen tillkom den 1 januari 2012 och ersatte
            då ett tio ­ tal lagar. Folkbokföringslagen fick vi den 1 juli
            1991. Den handlar om att fastställa personers bosättning och även
            att registrera uppgifter såsom identitet, familj och andra förhållanden.
            Riksdagsledamöterna har skrivit många motioner om detta under
            den allmänna motionstiden, och det är dessa vi diskuterar i dag.
          </note>
          <note>
            Ett fungerande skattesystem där var och en gör rätt för sig är
            en för ­ utsättning för den svenska modellen, och de allra flesta
            gör rätt för sig. Skatteflykt och skatteundandragande förekommer
            dock och innebär myck ­ et stora kostnader för Sverige och andra
            länder, och det drar undan resurser från vår gemensamma välfärd.
          </note>
          <note>
            Att bekämpa skatteflykt är ett prioriterat område för oss socialdemo
            ­ krater. Åtgärder som regeringen har drivit i EU och internationellt
            är till exempel skärpta krav för skatterådgivare, automatiskt
            informationsutbyte mellan länder som gör att det inte längre är
            möjligt att dölja tillgångar utomlands, åtgärder som rör EU:s
            svarta lista och det nyligen framlagda förslaget till riksdagen
            om förstärkta åtgärder mot gränsöverskridande skatteplanering.
          </note>
          <note>
            Regeringen har gett Skatteverket utökade möjligheter att arbeta
            brottsbekämpande, och verket har fått förstärkta resurser sedan
            2016. Ett annat exempel är beslutet om omvänd skattskyldighet
            vid omsättning av till exempel mobiltelefoner, där syftet är att
            förhindra omfattande mervärdes ­ skattebedrägerier som leder till
            stora skattebortfall. Vissa åtgärder följer internationella direktiv
            som Sverige har varit med om att ta fram, andra är inhemska och
            har genomförts på eget initiativ från regeringen.
          </note>
          <note>
            Arbetet mot skatteflykt och skatteundandragande måste fortsätta
            på såväl internationell som nationell nivå. Ett aktuellt exempel
            är att vi nu genomför en enorm ekonomisk räddningsinsats för att
            värna jobb och företag i spåren av coronapandemin, men inte utan
            villkor. Tillväxtverket och Skatteverket har flera nya möjligheter
            att kontrollera och motverka fusk och fel, helst redan före utbetalning.
          </note>
          <note>
            Fru talman! Det är vidare av stor vikt ur ett samhällsperspektiv
            att folkbokföringsverksamheten kan fullgöra sin uppgift att se
            till att uppgifterna i folkbokföringen speglar befolkningens bosättning,
            identitet och familjerättsliga förhållanden, så att olika samhällsfunktioner
            får ett korrekt under ­ lag för åtgärder och beslut. Det finns
            dock ett folkbokföringsfel som beräknas till 1,9 procent.
          </note>
          <note>
            Åtgärder som redan vidtagits av regeringen är bland annat en
            möjlighet för Skatteverket att kontrollera bosättning, och ett
            återinförande av folkbokföringsbrott är också verkställt. Regeringen
            har också tillsatt en folkbokföringsutredning som blir klar i
            juli i år. Den ska bland annat föreslå åtgärder som gör att folkbokföringen
            i största möjliga utsträckning innehåller korrekta uppgifter och
            förhindrar att en person blir folkbokförd där den inte är bosatt.
            Utredningen ska även föreslå åtgärder som rör samordningsnummer.
          </note>
          <note>
            Regeringen har redan infört en sekretessbrytande bestämmelse
            mellan folkbokföringen och skatteenheten inom Skatteverket, vilket
            efterfrågats och nämnts av tidigare talare. Regeringen har också
            gett Skatteverket i uppdrag att i samverkan med ett antal frivilliga
            kommuner inrätta pilotprojekt för att utreda omfattningen av problemet
            med felaktig folkbokföring och utveckla metoder och arbetssätt
            för att åtgärda felaktigheter. Detta nämndes också av Liberalernas
            talesperson.
          </note>
          <note>
            När det gäller samordningsnummer har regeringen nu lagt fram
            ett för ­ slag om ett snabbspår för åtgärder i väntan på Folkbokföringsutredningen.
            Snabbspåret innebär bland annat fler krav på den som begär tilldelning
            av samordningsnummer, att identifieringskravet blir tydligare,
            ett krav på kontaktadress, att samordningsnummer blir vilande
            efter fem år om inte begäran om förnyelse kommit in och att ett
            samordningsnummer kan förklaras vilande om det tilldelats en person
            under falsk identitet. Dess ­ utom tillkommer en historiskt rejäl
            utvidgning av skyldigheten f ör i princip samtliga myndigheter
            att anmäla misstänkta fel i folkbokföringen till Skatteverket.
            Något som är viktigt framöver är att få en fredad hemadress. Att
            personer utan ens medgivande kan skriva sig på den egna hemadressen
            är något som skapar stor oro och bekymmer för utsatta.
          </note>
          <note>
            Fru talman! Ett annat område i betänkandet är personalliggare
            som finns i olika branscher, till exempel byggverksamhet. Syftet
            med personalliggare är att bidra till att minska förekomsten av
            svartarbete och att skapa sundare konkurrensförhållanden. Det
            behövs verkligen, för till exempel byggbranschen är en av de branscher
            som i absoluta tal bidrar mest till de svarta inkomsterna, och
            utvecklingen går inte i rätt riktning. Byggbranschen har gått
            från 9 till 20 procent av de dolda inkomsterna, så personalliggare
            behövs och gör att Skatteverket har möjlighet att göra fysiska
            besök hos olika verksamheter, till exempel byggbranschen. Fysiska
            besök är ett viktigt inslag för Skatteverkets möjlighet att arbeta
            mot förekomsten av svartarbete, och det gäller även inom andra
            branscher. Det visade väldigt tydligt en myndighetsgemensam rapport
            om svartarbete som kom 2019.
          </note>
          <note>
            När det gäller att betala skatt ska det vara lätt att göra rätt
            både för privatpersoner och för företag. Skatteverket har arbetat
            länge med detta och utvecklar ständigt sina metoder och digitala
            verktyg, och man har uppnått ett högt förtroende hos både privatpersoner
            och företag.
          </note>
          <note>
            Jag yrkar bifall till skatteutskottets förslag.
          </note>
          <note>
            Anf. 142 REBECKA LE MOINE (MP):
          </note>
          <note>
            Fru talman! Att vara sist i en redan sen debatt har sina för-
            och nackdelar. Men jag kommer att utnyttja det på så sätt att
            jag inte ska återupprepa det som redan har sagts, utan jag ska
            fatta mig kort.
          </note>
          <note>
            Att vi kan lita på folkbokföringen i Sverige är grunden för stora
            delar av samhället och vår tillit till våra system. Det är på
            många sätt grunden för skyldigheter och rättigheter för personer
            som är bosatta i Sverige att vi har ett fungerande system som
            återspeglar verkligheten. Detta är för att vi ska kunna undvika
            felaktiga utbetalningar men även kriminalitet och för att vi ska
            ha en korrekt statistik.
          </note>
          <note>
            I budgeten för 2021 har ytterligare medel avsatts, 43 miljoner
            kronor, för att förstärka och effektivisera folkbokföringsverksamheten.
          </note>
          <note>
            Fru talman! Alla som folkbokförs i Sverige tilldelas ett personnummer
            och en identitetsbeteckning, och den som en gång har fått ett
            personnummer kommer att behålla det livet ut.
          </note>
          <note>
            Samordningsnummer, däremot, är en identitetsbeteckning för en
            person som inte är eller har varit folkbokförd i Sverige men som
            ändå befinner sig i landet under en kortare tid än ett år. Samordningsnumren
            finns till för att undvika personförväxlingar och lättare utbyta
            information om personer med andra myndigheter och organisationer.
            Men det har visat sig finnas stora brister och problem med dessa
            samordningsnummer, då identiteten inte alltid har kunnat styrkas.
          </note>
          <note>
            Därför har regeringen i sin proposition presenterat olika förslag,
            bland annat att ett samordningsnummer som är över fem år ska avaktiveras
            om det inte av personen själv kan återaktiveras. Det blir också
            möjligt för enskilda personer att ansöka om samordningsnummer
            utan att behöva gå via en myndighet. Myndigheter som påträffar
            problem eller felaktigheter får också en skyldighet att anmäla
            detta.
          </note>
          <note>
            Fru talman! Trots att vi inte är ense om exakt hur det här ska
            gå till råder det ändå enighet om det allra mest grundläggande,
            och det är att vi ska ha ett tillförlitligt system för folkbokföringen
            i Sverige.
          </note>
          <note>
            Jag avslutar med att yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 april.)
          </note>
          <note>
            § 19 Övergripande skolfrågor
          </note>
          <note>
            Utbildningsutskottets betänkande 2020/21:UbU10
          </note>
          <note>
            Övergripande skolfrågor
          </note>
          <note>
            föredrogs.
          </note>
          <note>
            Anf. 143 KRISTINA AXÉN OLIN (M):
          </note>
          <note>
            Fru talman! Jag vet inte om det var fler än jag som såg TV4-nyheterna
            i går och det förfärliga inslaget om en 13-årig pojke som har
            utnyttjats för knarkhandel. I stället för att vara i skolan har
            han tvingats sälja narkotika i Lund under dagtid. Det är en tragedi.
            När man intervjuade en polis och frågade hur vi kan förebygga
            att fler barn och unga utnyttjas på detta sätt svarade polisen,
            som så många andra poliser: Se till att barnen går ut skolan och
            får en utbildning.
          </note>
          <note>
            Jag står rätt ofta här i talarstolen och talar om de 600 skolklasser
            som varje år lämnar grundskolan utan grundskoleexamen och gymnasiebehörighet.
            Det är en tragedi.
          </note>
          <note>
            Vad jag inte talar så ofta om är utvecklingen i svensk skola.
            Anna Ekström som så ofta har pressträffar om allt och inget hade
            det inte när Skolverket presenterade betygsresultaten för årskurs
            6 i höstas. De uppgifterna smögs i stället upp på Skolverkets
            hemsida och fick tyvärr ingen medial uppmärksamhet alls. De uppgifterna
            och den statistiken är väldigt oroande. Mer än var fjärde elev
            i årskurs 6 har icke godkänt i något eller några ämnen.
          </note>
          <note>
            Med tanke på det polisen sa och det vi alla vet om hur arbetsmarknaden
            ser ut är det en tragedi om vi inte vänder utvecklingen och ser
            till att alla barn går ut skolan med fullständig grundskolekompetens.
          </note>
          <note>
            Fru talman! Vi står här i dag med 190 kloka yrkanden som alla
            skulle göra skolan lite bättre, men alla avslås. Ingen diskussion
            förs över partigränserna om hur vi ska hjälpas åt för att komma
            till rätta med dagens problem.
          </note>
          <note>
            Vi moderater föreslår tidigare start med lovskola och läxhjälp
            eftersom rektorer, lärare med flera vittnar om att dagens insatser
            sätts in för sent. Vi har också förslag när det gäller digitaliseringen
            eftersom det är uppenbart att alla barn inte har tillgång till
            tekniken och att lärarna inte har fått den kompetenshjälp de behöver.
            Men alla våra förslag avslås med hänvisning till att allt är under
            utredning.
          </note>
          <note>
            Socialdemokraterna väljer i stället att lägga all energi dessa
            dagar på att skriva debattartiklar om skolmarknaden och friskolereformen
            – precis som om det vore friskolorna som är dagens problem för
            skolan. Men de verkliga problemen, alltså de barn som går ut skolan
            utan examen och lämnas till en mörk framtid, vill Socialdemokraterna
            inte tala om.
          </note>
          <note>
            Fru talman! Att bara tillsätta långa utredningar kommer inte
            att vända trenden och utvecklingen i svensk skola.
          </note>
          <note>
            Jag yrkar bifall till Moderaternas reservationer nummer 1 och
            15.
          </note>
          <note>
            Anf. 144 PATRICK RESLOW (SD):
          </note>
          <note>
            Fru talman! Låt mig först och främst yrka bifall till reservation
            nummer 2.
          </note>
          <note>
            Sverigedemokraterna har i detta betänkande en rad yrkanden med
            förslag om hur kunskapsnivåerna ska kunna öka och hur kvaliteten
            på undervisningen ska kunna förbättras. Det handlar om huvudmannaskapet,
            tillsynsärenden, läxhjälp, nivågrupperingar i matte, svenska och
            engelska, regler för uppflyttning till nästföljande årskurs med
            mera.
          </note>
          <note>
            De flesta av dessa förslag bereds så kallat förenklat, det vill
            säga de har behandlats i ett liknande betänkande tidigare riksdagsår.
            Jag vill dock peka på ett antal frågor som vi lyfter fram och
            vill fokusera på och som fortfarande inte har bifallits av riksdagen.
          </note>
          <note>
            I den senaste Timssrapporten, som mäter kunskaperna i matematik
            och naturvetenskap i årskurserna 4 och 8, var det tydligt att
            kunskapsresultaten i svensk skola är medelmåttiga. När det gäller
            kunskaper på avancerad och mycket hög nivå släpar Sverige efter
            sina främsta konkurrenter och ligger långt efter de främsta länderna.
            De bästa elevresultaten i Sverige är alltså inte tillräckligt
            många för att vara konkurrenskraftiga gentemot de allra bästa
            länderna.
          </note>
          <note>
            Det här är naturligtvis allvarligt, och om Sverige även fortsättningsvis
            ska vara en framstående kunskaps- och forskningsnation måste ambitionerna
            höjas, inte minst inom det naturvetenskapliga området.
          </note>
          <note>
            En viktig förutsättning för lärande är, förutom det mest grundläggande
            att det råder lugn och ro på lektionerna, att eleverna vet hur
            pass väl de inhämtar kunskaper och vilka extra ansträngningar
            de eventuellt måste göra. Sverigedemokraterna är i denna del nöjda
            med att riksdagen ganska nyligen fattat beslut om att skolor ska
            kunna införa betyg från årskurs 4 – även om vi hellre sett att
            det blev obligatoriskt i stället för frivilligt.
          </note>
          <note>
            Men betygssystemet måste också vara klart och tydligt för både
            elever och lärare. Vi som gick i skolan på 60-, 70- och 80-talen
            kunde i och för sig få sådana fantastiska besked som att ”femmorna
            är slut” eller ”du fick en fyra i mitt andra ämne, så då får du
            en trea här”. Men oavsett det var vi ganska väl bevandrade i var
            vi stod rent kunskapsmässigt. Vi var medvetna om vilken kunskapsnivå
            vi hade. Det var ganska svårt att bli överraskad av ett visst
            betyg, åtminstone om man hade en gnutta självinsikt och inte överraskningsmomentet
            ”femmorna är slut” kom.
          </note>
          <note>
            I dag är det inte alls på det viset. Betygssystemet mäter inte
            längre som förr faktakunskaper utan är mer inriktat på att mäta
            förmågor. Det innebär att en elev i princip kan ha alla rätt på
            alla prov i ett ämne men ändå inte nå upp till de högsta betygen.
            Det är oförutsägbart och sporrar inte elevernas motivation. Ett
            betygssystem måste vara enkelt och lättbegripligt.
          </note>
          <note>
            Sverigedemokraterna vill därför se ett betygssystem som grundar
            sig på rena faktakunskaper. Även undervisningen ska vara faktabaserad.
            Den som kan sin kurslitteratur ska helt enkelt få högsta betyg.
            På så vis tror vi att elever kan stimuleras i sina studier och
            även få tillräckliga grundkunskaper för att klara högre studier.
          </note>
          <note>
            I ett antal andra länder tillämpas ett percentilsystem. Har man
            90 procent rätt får man ett A, 80 procent ett B och så vidare.
            Mycket tydligare än så kan det inte bli, och vi skulle vilja ta
            efter detta. Det skulle dessutom underlätta enormt mycket för
            lärarkåren.
          </note>
          <note>
            Det är inte bara betygssystemet som måste förändras för att stärka
            kunskapsnivåerna. Vi anser även att hjälpinsatser för elever i
            behov av stöd måste utredas mycket mer skyndsamt än i dag. Så
            fort man får signalen att det behövs stöd måste det utredas. I
            dagens system tar det för lång tid. Det är viktigt att insatser
            görs tidigt under läsårets gång så att man får rätt insatser vid
            rätt tillfälle.
          </note>
          <note>
            Mitt under allmänna motionstiden i höstas fattade Skolverket
            beslut om att stänga sina databaser för uppgifter på förskole-
            och skolenhetsnivå. Beslutet gällde både kommunala och enskilda
            huvudmän.
          </note>
          <note>
            Skolverkets beslut var ett resultat av SCB:s policyförändring,
            som också vann laga kraft i ett antal domar i kammarrätten. Innebörden
            av dessa inskränkningar var att uppgifter om till exempel elevsammansättning,
            betygsättning, genomströmning och lärartäthet blev sekretessbelag
            ­ da och därmed inte kunde användas för att göra jämförelser mellan
            skolor och huvudmän.
          </note>
          <note>
            Inte heller föräldrar och elever skulle med dessa regler kunna
            göra ra ­ tionella skolval baserade på tillgängliga uppgifter.
            Den situationen var inte påkallad av någon, vare sig från politiskt
            håll, av Skolverket eller av kommunala eller fristående aktörer.
            Den bara kom. Helt plötsligt var informa ­ tion som alltid tidigare
            varit tillgänglig inte längre offentlig.
          </note>
          <note>
            Det har i den politiska debatten ibland, framför allt från Socialdemokraterna,
            framhållits att detta skulle vara något som friskolorna låg bakom
            – att man skulle tycka att det är bra att uppgifterna är sekretessbelagda.
            Så är såklart inte fallet. Jag instämmer med föregående talare
            i att det är olyckligt att man koncentrerar så mycket tid och
            kraft i debattartiklar när det gäller system och påståenden som
            inte stämmer.
          </note>
          <note>
            Vi lade fram ett motionsyrkande om att alla uppgifter som tidigare
            varit offentliga ska vara det även fortsättningsvis. Vi är glada
            för att man nu har fattat eller i alla fall kommer att fatta ett
            beslut om att så ska vara fallet, med den tillfälliga lösning
            som nu ligger på bordet, men vi skulle vilja att denna lösning
            permanentas och inte bara blir tillfällig. Vi permanentar den
            så slipper vi diskussionen . A llt blir klart och tydligt för
            alla , och allting återgår till precis som det var tidigare.
          </note>
          <note>
            Den pågående coronapandemin har ställt vårt samhälle och vårt
            skolväsen inför en rad prövningar, och detta har fått stora konsekvenser
            för lärare och elever. Lagstiftningen måste vara beredd och redo
            för att något liknande kan återkomma om ett år, tio år eller tjugo
            år, men också om ett halvår – vi vet inte. Om det är något som
            vi har lärt oss under pandemin är det att saker och ting inte
            går att förutse.
          </note>
          <note>
            Vi har tidigare framfört bland annat att elever som själva tillhör
            riskgrupper eller som har föräldrar som tillhör riskgrupper ska
            kunna få rätt till undervisning på distans och fullfölja skolplikten
            i hemmet. Vi kan konstatera att regeringen inte har tillgodosett
            detta behov under pandemin. Vi tycker att det borde införas bestämmelser
            i skollagen som möjliggör den typen av hemundervisning vid extraordinära
            händelser för särskilt sårbara elever eller elever till särskilt
            sårbara föräldrar, så att vi är redo om vi får en sådan situation
            igen. Lagstiftningen måste vara lite förutsebar. Vi kan inte bara
            vara reaktiva.
          </note>
          <note>
            Sverigedemokraterna är för ett statligt huvudmannaskap för den
            offentliga skolan. Detta tjatar vi om i nästan varenda debatt,
            tillsammans med några andra partier. Vi anser att det var ett
            stort misstag att kommunalisera skolan en gång i tiden. Det har
            försvagat läraryrkets status, och det har inte bidragit till att
            stärka likvärdigheten, snarare tvärtom. De nationella målen, ambitionerna
            och riktlinjerna måste vara överordnade kommuners olika prioriteringar.
            Staten ska också kunna överta och direkt driva dysfunktio ­ nella
            skolor till dess att problemen är lösta. På så vis garanterar
            vi att tillsynsärenden efterlevs fullt ut.
          </note>
          <note>
            Avslutningsvis, fru talman, föreslår vi sverigedemokrater i betänkan
            ­ det ett förändrat regelverk när det gäller tillsyn av fritidshem
            med konfes ­ sionell inriktning. I dag är det kommunerna som både
            godkänner och ut ­ övar tillsyn över verksamheten. Vi menar att
            detta är orimligt och att det i högsta grad innebär en ytterst
            rättsosäker ordning. Det är inte lämpligt att kommunala politiker
            och tjänstemän ansvarar för både godkännande och tillsynsverksamhet,
            och vi vill därför att Skolinspektionen ska ta över även denna
            tillsyn.
          </note>
          <note>
            Anf. 145 NIELS PAARUP-PETERSEN (C) :
          </note>
          <note>
            Fru talman! Vad behöver svensk skola? Det är en fråga som inte
            låter sig besvaras så lätt, vilket framgår med all tydlighet av
            de nästan 200 förslagen i underlaget till dagens debatt. Att vi
            inte kan gå igenom alla säger sig självt.
          </note>
          <note>
            Jag vill inte stå här och påstå att jag fullt ut kan ge svar
            på vad Sveriges skolor behöver, för det första därför att jag
            inte tror att jag någonsin kom ­ mer att ha svar på allt och för
            det andra därför att Sveriges skolor behöver många olika saker
            och olika skolor kan behöva helt olika saker.
          </note>
          <note>
            Det finns dock vissa saker som jag och Centerpartiet anser behöver
            förändras. En sak är att vi behöver fler duktiga lärare i klassrummen,
            för läraren är självfallet avgörande för elevers framgång i skolan.
            Lärarens kompetens är den näst mest betydelsefulla faktorn för
            elevers skolframgång. Den mest betydelsefulla ska vi komma tillbaka
            till.
          </note>
          <note>
            Att svensk skola om 15 år riskerar att sakna runt 45 000 behöriga
            lärare och förskollärare är därför en av samhällets största utmaningar,
            för när skolan inte fungerar lämnas barn i stor omfattning till
            en framtid utan jobb och framtidshopp och utan förutsättningar
            att skapa sig en egen framtid, efter sin egen bild. Och i dag
            fungerar skolan tyvärr inte för alldeles för många barn.
          </note>
          <note>
            Fru talman! En del i att motverka lärarbristen är att göra läraryrket
            mer attraktivt. Det handlar bland annat om en stärkt lärarutbildning
            och professionsprogram som möjliggör kontinuerlig kompetensutveckling
            och fler karriärtjänster. Detta är saker som vi i Centerpartiet
            har varit med om att få igenom som del av januariavtalet.
          </note>
          <note>
            Samtidigt kan vi inte blunda för att hundratusentals elever varje
            dag möter obehöriga lärare. Vi behöver därför stärka inte bara
            de behöriga lärarna utan också de obehöriga lärarna, och detta
            behöver vi göra med ökat stöd och bättre möjligheter att utvecklas
            som lärare, med målet att de ska bli behöriga. Bland annat bör
            duktiga obehöriga lärare som arbetar på skolor i utanförskapsområden,
            där behörigheten är särskilt låg, ges förbättrad möjlighet att
            läsa en vidareutbildning till lärare. Vid studier på halvfart
            vill vi i Centerpartiet därför se betald lön upp till 50 procent.
          </note>
          <note>
            Läraren är som sagt den näst viktigaste faktorn för eleverna,
            men vilken är då den mest betydelsefulla för framgång? Jo, det
            är vilka föräldrar eleven har och var eleven bor. Trots årtionden
            av arbete för en skola som utjämnar livschanser har vi inte nått
            dit. Att vända detta är den största utmaningen för svensk skola
            och för den politik som vi utformar här i kammaren. Det är i skolan
            som utanförskapet skapas eller bryts. Det är där som ljuset i
            barnens framtid tänds eller släcks. Och i dag misslyckas vi. För
            att bryta detta måste vi ta tag i ett antal frågor för att bryta
            skolsegregationen.
          </note>
          <note>
            Fru talman! Först och främst måste skolvalet förändras. Centerpartiet
            vill ha valfrihet för alla. För att skolvalet ska bidra till att
            motverka den segregation som jag precis pratade om krävs att fler
            väljer skola. Detta förutsätter ett aktivt skolval där elever
            och vårdnadshavare ges stöd och information, att antagningen blir
            transparent och samordnad och att kö ­ systemet reformeras. Vi
            måste komma bort från dagens situation där för ­ äldrar väljer
            skola på BB för att barnen ska komma in. I Centerpartiets skolpolitik
            får alla möjlighet att välja skola på lika villkor. Kvalitetsdata
            ska vara transparenta och öppet tillgängliga, oavsett huvudman,
            och nå ut till alla.
          </note>
          <note>
            Fru talman! Skolpengen måste ses över. Skolpengen måste reformeras
            så att den motsvarar de utmaningar som olika skolor har, oavsett
            om de är fristående eller kommunala. Centerpartiet har länge uppmanat
            regeringen att komma med förslag om en reformerad skolpeng som
            tar hänsyn till de särskilda utmaningarna i till exempel glesbygd
            och utanförskapsområden, men ännu har inget hänt på detta område.
          </note>
          <note>
            Fru talman! Ett nationellt frånvaroregister måste införas. Hur
            mycket vi än satsar på skolan hjälper det inte om eleven inte
            är på plats. I dag har vi inget systematiskt och konsekvent sätt
            att ha koll på närvaron i svensk skola. I länder där arbetet med
            frånvaro och närvaro har systematiserats har frånvaron ibland
            mer än halverats. Detta kan göra hela skillnaden för om en elev
            ska klara skolan eller inte.
          </note>
          <note>
            Fru talman! De bästa lärarna ska vara i de svåraste skolorna.
            Det finns en pedagogisk segregation i Sverige där de skickligaste
            lärarna arbetar på skolor med lättare förutsättningar och där
            eleverna har en stark socioekonomisk bakgrund, medan lärare på
            skolor med stora utmaningar, ofta i mer utsatta områden, i större
            utsträckning är obehöriga. Därför vill Centerpartiet fortsätta
            att satsa på skolorna i utanförskapsområden genom särskilda satsningar
            och höjda lärarlöner.
          </note>
          <note>
            Fru talman! Vi måste också ge kontinuerligt och anpassat stöd
            till skolorna. Skolmyndigheternas regionala närvaro måste stärkas
            så att skolorna får ett mer lokalt och behovsanpassat stöd. Stödet
            ska vara frivilligt och ses som en möjlighet att få hjälp i arbetet
            med att stärka skolans kvalitet. Men de skolor som inte håller
            måttet och där kunskapsresultaten uteblir ska tvingas ta emot
            hjälp för att vända utvecklingen. För i slutändan är det eleverna
            det handlar om.
          </note>
          <note>
            Och de skolor, oavsett huvudman, som återkommande inte når upp
            till kraven på hög kvalitet ska snabbare kunna stängas. Detta
            gäller vid bristande kunskapsresultat, vilket skulle vara en nyhet
            i svensk skola, men även då skolor frångår den demokratiska värdegrunden,
            till exempel. Här måste det finnas en tydligare kontroll och handlingskraft
            från myndighet ­ erna. Oseriösa aktörer som använder skattemedel
            i syfte att sprida extremistideologier eller som på annat sätt
            underminerar det svenska skolsystemet ska bort. Men samtidigt
            som undermåliga skolor ska kunna stängas måste friskolor som bevisligen
            har hög kvalitet och goda kunskapsresultat lättare än i dag tillåtas
            expandera för att möta efterfrågan lokalt.
          </note>
          <note>
            Fru talman! Slutligen måste skolan lära av pandemin. Många elever
            har haft svårt att hantera skolarbetet under pandemin, kan vi
            konstatera. Många har mått dåligt därför att närheten till vännerna
            har minskat eller därför att skolan har varit en fristad från
            hemmet som nu har tagits bort.
          </note>
          <note>
            Samtidigt visar både danska och svenska undersökningar att en
            del elever faktiskt har mått bättre under hemundervisningen. De
            har både mått bättre och faktiskt fått bättre skolresultat.
          </note>
          <note>
            Det är avgörande för utvecklingen av svensk skola att vi verkligen
            lär oss av denna pandemi och vad vi kan ta med oss för att skapa
            en skola som fungerar bättre för alla. Många av dem som har klarat
            sig bättre nu är de som vi i vanliga fall kan ha svårt att nå.
          </note>
          <note>
            Fru talman! Detta var en kort genomgång av några av de delar
            som Centerpartiet ser att skolan behöver.
          </note>
          <note>
            Men, fru talman, vad behöver skolan inte? Jo, skolan behöver
            inte mer statlig detaljreglering. Däremot behöver den mer plats
            för lärare och rektorer att agera baserat på deras professionalitet.
            Skolan behöver inte heller en stor reform av det offentliga huvudmannaskapet,
            som skulle ta all kraft från utvecklingsarbetet i Sveriges skolor
            när det nu äntligen börjar gå framåt igen. Skolan behöver inte
            heller en digitalisering utan strategi och riktning, utan samordning
            och kunskap. Dagens avsaknad av öppenhet, delaktighet och gemensamma
            standarder i skolans digitalisering leder till miljardförluster
            och lösningar som inte fungerar. I dagsläget är det lite så att
            de enda som tjänar på dagens situation är it-konsulterna. Förlorarna
            är lärarna, eleverna och deras föräldrar samt inte minst skattebetalarna.
            Där har regeringen ett ansvar för att steppa upp arbetet.
          </note>
          <note>
            Fru talman! Det är dags att ge förutsättningarna för professionen
            att göra sitt arbete och att ge eleverna bättre förutsättningar
            att ta till sig undervisningen och att ta in skolan i den digitala
            tidsåldern så skolutvecklingen möjliggörs och inte hindras. Det
            är Centerpartiets riktmärke i skolpolitiken.
          </note>
          <note>
            Jag står såklart bakom Centerpartiets alla förslag, men jag yrkar
            bifall till reservation 18.
          </note>
          <note>
            Anf. 146 DANIEL RIAZAT (V):
          </note>
          <note>
            Fru talman! Jag vill börja med att yrka bifall till Vänsterpartiets
            reservation 5.
          </note>
          <note>
            Med en tydlig statlig finansiering och resursfördelning som utgår
            från behoven kan de ekonomiska resurserna prioriteras och fördelas
            till de insatser som spelar störst roll för elevernas kunskapsutveckling.
            Det innebär att nuvarande system med skolpeng måste förändras.
          </note>
          <note>
            Vänsterpartiet menar att dagens skolfinansieringssystem med skolpeng
            måste avskaffas för att likvärdigheten i svensk skola ska kunna
            öka. Kostnaderna för att bedriva undervisning är i stort sett
            desamma oavsett klassens storlek, vilket leder till att stora
            klasser går med överskott och mindre klasser med underskott. Med
            andra ord missgynnas skolor med högre lä ­ rartäthet och mindre
            barngrupper, medan skolor med låg lärartäthet gynnas av dagens
            skolpengssystem.
          </note>
          <note>
            Skolor på landsbygd och skolor med elever med behov av mindre
            undervisningsgrupper är de som missgynnas av dagens system. Klas
            s ­ storlek och lärartäthet har betydelse för elevernas kunskapsinlärning.
            Med ett förändrat skolfinansieringssystem, ett nationellt ansvarstagande
            för skolan och en sammanhållen skola utan marknadslogik kan den
            negativa trenden vändas och skolsystemet ges förutsättningar att
            bli jämlikt. Därför menar vi att regeringen snarast bör utreda
            hur skolpengssystemet ska ersättas med en finansieringsmodell
            som bättre gynnar alla skolor.
          </note>
          <note>
            Fru talman! Sverige har de mest generösa reglerna i världen för
            offentliga bidrag till privatskolor, samtidigt som dessa skolor
            kan använda bidragen nästan precis som de vill. Så länge skolföretag
            tillåts plocka ut vinster och har ett annat uppdrag än den offentligt
            ägda skolan har vi förslag på ett rättvisare finansieringssystem
            och hur det kan se ut.
          </note>
          <note>
            Redan när det nuvarande systemet infördes höjdes kritiska röster
            som varnade för det – för ökade kostnader, ökad segregering och
            minskad likvärdighet. Nu i efterhand visar forskning och statistik
            att dessa farhågor tyvärr har besannats.
          </note>
          <note>
            Trots att det har varit uppenbart länge att experimentet med
            marknadslösningar inom skolans värld för länge sedan har gått
            över styr har S-regeringar vid ett flertal tillfällen tidigare
            valt att göra villkoren ännu mer generösa för de privata skolorna.
          </note>
          <note>
            I propositionen Offentliga bidrag på lika villkor 2008 fastslogs
            att bidragen till fristående skolor skulle beräknas på samma grunder
            som kommunerna tillämpar vid fördelningen av resurser till den
            egna verksamhe ­ ten. Men villkoren är inte desamma för kommunala
            och privata skolor.
          </note>
          <note>
            Tidigare fanns ett skolpliktsavdrag. Det innebar att kommunen
            kunde göra ett avdrag i skolpengen innan pengarna skickades till
            de fristående aktörerna. En kommun har skyldighet att erbjuda
            alla skolpliktiga elever utbildning och kan inte neka att ta emot
            en elev. Kommunen måste även garantera att alla barn som flyttar
            till kommunen har en skola att gå till samt att det finns beredskap
            att ta emot elever från friskolor som går i konkurs. De enskilda
            huvudmännen kan i stor utsträckning välja vilka elever som ska
            få gå i deras skolor. Och det är det system som vi har sett.
          </note>
          <note>
            De stora överskotten inom friskolebranschen är en följd av att
            skolorna är kreativa när det kommer till att minska sina kostnader
            på bekostnad av elever och personal. Ett vanligt sätt är att anställa
            fler obehöriga lärare som därmed också får lägre lön. Men de sparar
            också in en del på verksamheten som inte direkt kan hänföras till
            undervisningen. Mycket står i strid med intentionerna i skolans
            styrdokument. Men eftersom regelverket ofta är otydligt formulerat
            finns det inga möjligheter att beivra ens de mest uppen ­ bara
            övertrampen.
          </note>
          <note>
            Fru talman! De privata skolorna har alltså inte samma skyldigheter.
            Detta konstateras även i Björn Åstrands utredning En mer likvärdig
            skola – minskad skolsegregation och förbättrad resurstilldelning
            . Även där kon ­ staterar man att privata skolor inte ska få lika
            mycket resurser som de offentligt ägda skolorna.
          </note>
          <note>
            Syftet och ambitionen som de kommunala skolorna har är någonting
            helt annat. Därför måste också finansieringen vara högre till
            de kommunala, offentligt ägda, skolorna. Vi menar därför att regeringen
            snarast mås ­ te utreda hur man kan återinföra skolpliktsavdraget
            i enlighet med det förslag som Björn Åstrand har lämnat.
          </note>
          <note>
            Fru talman! Jag tänkte byta ämne och ta upp en fråga som inte
            är lika stor för vissa. Men jag tycker att den är väldigt viktig.
            Det handlar om sameskolan. Tidigare i år lade jag fram ett förslag,
            ett utskottsinitiativ till utbildningsutskottet. Jag föreslog
            i enlighet med de myndighetsutredningar som har gjorts att ansvaret
            för sameskolan och sameutbildningarna skulle föras över till Sametinget.
            Utskottsinitiativet blev avslaget med hänvisning till att frågan
            skulle komma upp senare. Frågan kommer upp nu, och förslaget kommer
            att avslås igen. Inte ett enda parti har ställt sig bak ­ om Vänsterpartiets
            förslag.
          </note>
          <note>
            Samisk förskola och skola ska bidra till att utveckla barnens
            och elevernas samiska identitet, kultur och språk. Sameskolstyrelsen
            ska arbeta för att alla samiska barn får tillgång till en likvärdig
            utbildning av god kvalitet med samiska undervisningsinslag.
          </note>
          <note>
            Riksrevisionen har granskat statens insatser inom samisk utbildning
            med Sameskolstyrelsen som ansvarig myndighet. Dessa granskningar
            visar att målen för verksamheten inte har nåtts. Detta är någonting
            som har skett under väldigt många år. Gång på gång har Riksrevisionen
            kritiserat detta, och till slut fastslog Riksrevisionen att Sameskolstyrelsen
            inte har tillräckliga förutsättningar att genomföra sina uppgifter.
            Därför föreslog Riksrevisionen att verksamheten med sameskolorna
            skulle inrymmas inom Sametingets ansvarsområde.
          </note>
          <note>
            Det kom även en utredning om skolmyndigheterna där man återigen
            slog fast att det finns en rad olika problem när det kommer till
            det syste ­ matiska kvalitetsarbetet, förmågan att producera läromedel
            och en rad andra problem. Återigen föreslogs, denna gång från
            en utredning, att same ­ skolans ansvar och sameutbildningarnas
            ansvar skulle föras över till Same ­ tinget. Ändå står vi här
            i dag igen, och det kommer att bli ett avslag på Vänsterpartiets
            förslag.
          </note>
          <note>
            Vänsterpartiet håller med om att en överflyttning av ansvaret
            från Sameskolstyrelsen till Sametinget skulle förbättra förutsättningarna
            för samisk utbildning. Ett införlivande av Sameskolstyrelsens
            uppgifter i Sametinget är också i linje med regeringsformen, där
            det framgår att samernas möjligheter att behålla och utveckla
            ett eget kultur- och samfundsliv ska främjas. Därför har Vänsterpartiet
            lagt fram detta förslag, och vi tycker att det är beklagligt att
            vi återigen inte får stöd för det.
          </note>
          <note>
            Fru talman! Det sista ämne som jag tänkte ta upp, och som jag
            verkligen brinner för, handlar om rasism och afrofobi i den svenska
            skolan.
          </note>
          <note>
            För afrosvenskar och svarta över hela världen har mordet på George
            Floyd i USA förra året och allt som följde därefter upprört och
            påmint om egna upplevelser av rasism och afrofobi.
          </note>
          <note>
            Afrofobi kallas det när rasism och andra kränkningar riktas mot
            människor med afrikanskt ursprung baserat på hudfärg. Afrofobin
            förekommer i hela världen och ser inga gränser när det gäller
            ålder. Som företrädare för synliga minoriteter i Sverige möter
            svarta barn ofta afrofobi från väldigt tidig ålder.
          </note>
          <note>
            Stiftelsen Friends senaste rapport visar att etnicitet är den
            vanligaste grundorsaken till trakasserier i skolan. Trots detta,
            och trots det faktum att forskningsstudier från bland annat Harvard
            University visar hur rasism och dess konsekvenser skadar barns
            psykiska och fysiska hälsa, saknar de fles ­ ta av skolorna i
            vårt land fortfarande konkreta verktyg för att medvetet arbeta
            förebyggande samt hantera kränkningar, trakasserier och ojämlik
            behandling som har sin grund i afrofobi eller annan diskriminering
            på grund av hudfärg. Detta bidrar till att tusentals barns upplevelser
            av rasism i skolan och förskolan inte erkänns som ett reellt problem.
          </note>
          <note>
            Med anledning av detta har till exempel Forum för föräldrar till
            afro ­ svenska barn, Afrosvenskarnas Forum för Rättvisa, Fokus
            afrofobi, Black Lives Matter Sweden och Afrosvenskarnas Riksorganisation
            samlat in över 45 000 namnunderskrifter med krav på en förändring.
            Vänsterpartiet instämmer i att det måste till en förändring. Vi
            menar därför att Skol ­ inspektionen måste få i uppdrag att följa
            upp skolornas arbete mot afrofobi och andra former av rasism i
            skolan.
          </note>
          <note>
            Anf. 147 CHRISTIAN CARLSSON (KD):
          </note>
          <note>
            Fru talman! Jag vill inledningsvis yrka bifall till Kristdemokraternas
            reservation 3.
          </note>
          <note>
            Kristdemokraterna arbetar för en skola där inget barn hålls tillbaka
            och ingen heller lämnas efter. Därför tar vi de bristande kunskapsresultaten
            i skolan på största allvar.
          </note>
          <note>
            Var fjärde elev går i dag ut årskurs 9 utan fullständiga betyg,
            och 16 procent gör det utan behörighet till gymnasiet. Det här
            är inte tillräckligt bra. Varje elev i det här landet behöver
            få möjlighet att gå i en skola där det råder ordning och där eleverna
            bemöts med respekt, så att kunskapen kan stå i fokus. Lärarna
            behöver bättre förutsättningar att förmedla den kunskap som krävs
            för att fler barn ska bli behöriga och för att fler barn ska få
            möjlighet att förverkliga sina drömmar.
          </note>
          <note>
            Fru talman! Jag är helt övertygad om att svensk skola skulle
            behöva bli mer kunskapsbunden, det vill säga att man går i skolan
            tills man lärt sig det man ska. Den som riskerar att inte nå upp
            till målen behöver i större utsträckning gå i skolan även på loven.
            Det bör gälla redan på lågstadiet. Framför allt behöver de elever
            som inte når målen i vissa årskurser gå kvar tills kunskapskraven
            nås.
          </note>
          <note>
            Det är mot den bakgrunden Kristdemokraterna har föreslagit att
            man bör utreda möjligheten att införa läroplikt i Sverige, eller
            en förlängning av skolplikten som ska gälla till dess att målen
            nås. Vi menar att detta skulle vara ett viktigt steg i rätt riktning
            för att säkerställa att eleverna faktiskt når kunskapsmålen och
            får med sig de kunskaper de behöver för framtiden.
          </note>
          <note>
            Nyckeln till att förbättra kunskapsresultaten är förstås skickliga
            rektorer med ett tydligt skolledarskap och riktigt duktiga lärare.
            Det behövs mer undervisningstid i grundskolan och tidiga kunskapskontroller,
            inte minst när det gäller språkutvecklingen, så att stödinsatserna
            kan sättas in i tid. Läxorna behöver kunna göras i skolan för
            de barn som inte kan göra dem i hemmet.
          </note>
          <note>
            Fru talman! Vi kristdemokrater pratar ofta om familjens betydelse.
            Föräldrarnas och familjens betydelse för elevernas skolgång kan
            inte nog betonas. Hur kompensatorisk vi än vill att skolan ska
            vara, hur mycket vi än försöker ställa saker till rätta och hur
            mycket vi än önskar att familjebakgrunden inte skulle spela någon
            roll för skolresultaten kommer familjen alltid att vara viktig.
            Familjens betydelse behöver därför erkännas av skolan, och föräldraansvaret
            behöver återupprättas.
          </note>
          <note>
            Kristdemokraterna vill att det ska finnas särskilda föräldrakontrakt
            – ett slags ansvarskontrakt mellan skola, elev och föräldrar som
            tydliggör förväntningarna på eleven när det gäller skolans ordningsregler,
            bemötan ­ de och naturligtvis själva studierna, men som också
            tydliggör vad föräldrarna konkret kan göra för att stötta sina
            barn och höja kunskapsresultaten.
          </note>
          <note>
            Tidningen Mitt i lyfte nyligen fram Kista International School
            i Akalla som ett framgångsrikt exempel på hur en starkt segregerad
            skola genom att involvera föräldrarna har lyckats lyfta skolresultaten.
            Man har haft minst 92 procents behörighet till gymnasiet fem år
            i rad nu, vilket är över genomsnittet i Stockholm och gör skolan
            till en av de mest framgångsrika utifrån sina socioekonomiska
            förutsättningar.
          </note>
          <note>
            Jag tror nog att fler föräldrar på ett uppmuntrande sätt skulle
            vilja höra att något av det viktigaste de kan göra för att skapa
            bra förutsättningar för sina barn i skolan är att exempelvis läsa
            högt för barnen varje kväll och att de som föräldrar har en helt
            avgörande betydelse när det kommer till att säkerställa att barnen
            äter rätt, rör på sig och lägger sig i tid samt att läxorna då
            är gjorda. Bara att tala om för barnen att man i skolan lyssnar
            på fröken och gör som läraren säger och att varje dag fråga hur
            det har varit i skolan under dagen spelar roll för hur eleven
            ser på skolan och i förlängningen även för skolresultaten. Skola
            och föräldrar behöver helt enkelt samarbeta och hjälpas åt för
            att våra barn ska få möjlighet att lära sig så mycket som möjligt
            i skolan.
          </note>
          <note>
            Fru talman! Det pågår just nu en viktig debatt om bristande likvärdighet
            i skolan. Vi kristdemokrater anser att möjligheten till en ökad
            statlig finansiering eller styrning av densamma bör övervägas
            för att skapa just mer likvärdiga och jämlika förutsättningar
            i hela landet.
          </note>
          <note>
            Det finns dock de som i stället försöker skylla den bristande
            jämlikhe ­ ten på det fria skolvalet och landets friskolor. Som
            så ofta hotas valfriheten i jämlikhetens namn. Kristdemokraterna
            kommer därför att fortsätta försvara det fria skolvalet. Vi kommer
            att fortsätta stå upp för elevers och föräldrars rätt att välja.
            Det gäller oavsett om man väljer en fristående, en kommunal eller
            för den delen en kristen friskola. För att öka jämlikheten föreslår
            vi i stället ett aktivt och obligatoriskt skolval och dessutom
            utökad information inför skolvalet.
          </note>
          <note>
            Självklart ska Skolinspektionen ha muskler att stänga ned dåliga
            skolor, men de friskolor som följer skollagen och läroplanen,
            bedriver undervisning i enlighet med skolans värdegrund och dessutom
            presterar goda kunskapsresultat innebär en vinst för Sverige.
            Tack vare dem är det fler barn som får möjlighet att gå i en skola
            där de inte längre hålls tillbaka eller lämnas efter.
          </note>
          <note>
            Anf. 148 ROGER HADDAD (L):
          </note>
          <note>
            Fru talman! När vi tänker på skolans uppdrag och skolans inriktning
            tänker vi oftast på viktiga värderingar. Det handlar om skolans
            demokra ­ tiska uppdrag. Det handlar om att förmedla vikten av
            jämställdhet och andra grundläggande demokratiska värderingar.
          </note>
          <note>
            I det här betänkandet vill jag särskilt lyfta fram de förslag
            som vi har lagt fram för att komma åt problem i utanförskapsområden.
            Tyvärr har vi i Sverige ett sextiotal utsatta och särskilt utsatta
            områden där inte bara skolresultaten och kriminaliteten lämnar
            mycket att önska utan där vi också ser problem med inhemsk extremism
            och radikalisering.
          </note>
          <note>
            Fru talman! Jag hade förhoppningar långt in i utskottets hantering
            att Liberalerna skulle få stöd för några av de förslag som vi
            har lagt fram för att komma åt extremismen inom pedagogisk omsorg,
            extremismen inom förskolan och inte minst extremismen inom den
            obligatoriska skolan.
          </note>
          <note>
            Hur kommer det sig att en skola som har bedrivit könsuppdelad
            undervisning i över 20 år fortfarande kan få bedriva skolverksamhet
            i Sverige, fru talman? Sverige är ett land som internationellt
            sett är en förebild när det kommer till jämställdhet.
          </note>
          <note>
            Jämställdheten börjar i förskolan. Jämställdheten måste börja
            i skolan. Skolans demokratiska uppdrag motarbetas och motverkas
            dagligen av dem som fortfarande lyckas slinka igenom det byråkratiska
            regelverk som finns i dag.
          </note>
          <note>
            Det är ett totalt misslyckande för den förda skolpolitiken att
            grundskolor inte bara kan fortsätta att bedriva verksamhet trots
            återkommande brister utan att de också kan expandera, bygga ut
            och starta nya enheter. Det är helt oacceptabelt och en utveckling
            som Liberalerna vill införa ett stopp för.
          </note>
          <note>
            Jag hoppas och tror att de flesta partier instämmer i det kravet.
            Men tyvärr ser jag inte det när det kommer till de politiska ställningstagandena
            i utbildningsutskottet där Liberalerna på punkt efter punkt i
            dag är ensam ­ ma reservanter. Jag yrkar bifall till reservation
            10 under avsnittet friskolor.
          </note>
          <note>
            I Sverige kan en radikal islamist som är partiledare för ett
            parti i Somalia leda en skola i västra Sverige. Den skola som
            rektorn leder kan ex ­ pandera. Den verksamheten i västra Sverige
            kan också bygga ut sin verksamhet. Det beror på de luckor som
            finns i skollagen.
          </note>
          <note>
            Man kan använda gamla outnyttjade tillstånd för att starta ny
            verksamhet. Man kommer undan i etableringskontrollen för att ägar-
            och ledningsprövningen inte omfattar hela ledarskapet på en skola.
          </note>
          <note>
            Fru talman! Det vill Liberalerna ändra på. Därför har vi krävt
            att en ägar- och ledningsprövning också ska omfatta alla som har
            ett inflytande på en skola och inte bara när det kommer till ekonomi,
            budget och det organisatoriska.
          </note>
          <note>
            När det gäller den könsuppdelade undervisningen som har bedrivits
            på den aktuella skolan i västra Sverige har man på grund av regelverket
            och att Skolinspektionen inte kan återkalla tillståndet kunnat
            fortsätta sin verksamhet. Det skapar utanförskap.
          </note>
          <note>
            Det skapar inte den skola som många av oss skolpolitiker drömmer
            om. Vi vill att våra pojkar och flickor möter varandra. Vi vill
            att de lär sig att upptäcka problemet med könsmönster och hur
            begränsande det kan vara när man inordnas och uppdelas efter könsnormer.
          </note>
          <note>
            Allt det som vi anger i kursplaner, läroplaner och skollag motarbetas
            och motverkas dagligen av dessa skolor och det så kallade pedagogiska
            ledarskapet på de skolorna.
          </note>
          <note>
            Det är ett stort misslyckande att vi också ser att dessa personer
            missbrukar skollagens paragrafer för att starta offentligt finansierade
            verksamheter redan på förskolenivå.
          </note>
          <note>
            Fru talman! Därför har vi i det här betänkandet yrkat på att
            vi vill införa ett etableringsstopp för nya konfessionella förskolor
            men också ett stopp för att de befintliga ska kunna expandera.
            Jag beklagar att även det yrkandet avstyrks.
          </note>
          <note>
            Ska vi uppnå en skola i världsklass, ska vi komma ifrån extremismen,
            radikaliseringen och den inhemska extremismen i de utsatta områdena
            och komma åt utanförskapet, måste vi börja i förskolan och skolan.
          </note>
          <note>
            Det är beklämmande att hundratals barn, hundratals unga elever,
            utsätts för dessa radikaliserade miljöer dagligen på grund av
            bristerna i regelverket.
          </note>
          <note>
            Anf. 149 PATRICK RESLOW (SD) replik:
          </note>
          <note>
            Fru talman! Jag har en fråga när det gäller Liberalernas reservation
            9 med rubriken Val av skola. Där skriver Liberalerna: ”Vi vill
            skapa en gemensam administration av skolköer. Genom att samordna
            och centralisera skolvalet genom ett system där alla skolor i
            närområdet, både kommunala och fristående, ingår kan trösklarna
            för skolvalet slipas ner.”
          </note>
          <note>
            Min ganska enkla fråga till Roger Haddad är: Är det så att Liberalerna
            förespråkar en gemensam antagningsstruktur som föreslås i Likvärdighetsutredningen?
            Eller förespråkar Liberalerna en samordnad antagning så som sker
            i väldigt många städer och orter i dag där det finns både kommunala
            och fristående skolor?
          </note>
          <note>
            Menar ni med detta en gemensam antagningsprocess där alla skolor
            tvingas in, eller menar ni en samordnad antagning som är antingen
            frivillig eller med tvång men där respektive fristående skola
            fortfarande kan ha kvar sina urvalsverktyg?
          </note>
          <note>
            Jag hoppas att Roger Haddad uppfattar frågan. Det skulle vara
            jättebra med ett förtydligande så att vi vet vad Liberalerna står
            för.
          </note>
          <note>
            Anf. 150 ROGER HADDAD (L) replik:
          </note>
          <note>
            Fru talman! Det är en viktig fråga som Björn Åstrand har utrett
            om gemensam antagning för både de kommunala och de fristående
            huvudmännen. Vi är inte anhängare av den modell som utredaren
            föreslår.
          </note>
          <note>
            Däremot kommer jag själv från en kommun, Västerås stad, som under
            många år har haft ett jättefint samarbete både på gymnasiesidan
            och inom till exempel förskoleverksamheten. Där samordnar och
            samarbetar man mellan kommunen och de enskilda förskolorna för
            att se till att alla får en bra bild över utbudet och bra information
            för att kunna göra aktiva val.
          </note>
          <note>
            Den är den möjligheten som jag kommer att jobba för. Det är också
            det som vi har sträckt ut handen för till regeringen. Det är en
            punkt som vi kan tänka oss att förhoppningsvis bli överens om.
          </note>
          <note>
            Anf. 151 PATRICK RESLOW (SD) replik:
          </note>
          <note>
            Fru talman! Om jag uppfattar det korrekt är det alltså en samordnad
            antagning. Bara för att få klarhet i det, Roger Haddad: Är det
            så att Liberalerna i så fall såklart är för att fristående skolor
            kan ha sina egna urvalsinstrument i den samordnade antagningen,
            precis som man har i de sam ­ ordnade antagningssystem som finns
            i dag exempelvis i Roger Haddads hemkommun?
          </note>
          <note>
            Anf. 152 ROGER HADDAD (L) replik:
          </note>
          <note>
            Fru talman! Det är därför som Liberalerna inte har gått med på
            Social ­ demokraternas uttalanden eller krav om att till exempel
            ta bort urvals ­ instrumentet kötid. Däremot har vi öppnat för
            att justera kötiden för att justera över hela samordningen av
            antagningssystemet. Svaret på Patrick Reslows fråga är ja.
          </note>
          <note>
            Anf. 153 LINUS SKÖLD (S):
          </note>
          <note>
            Fru talman! Mycket fungerar väl i den svenska skolan. I dag gick
            miljontals barn till skolan som vanligt, eller ja, de som inte
            har påsklov eller fjärrundervisning. Men många gick i alla fall
            till skolan i dag.
          </note>
          <note>
            De gick dit för att göra sitt bästa för att lära sig så mycket
            som möjligt. De själva skulle säkert säga att de gick dit för
            att hänga med sina kompisar, för att få göra saker, för att de
            gillar sin lärare eller för att de måste. Då är det upp till skolan
            att se till att lärandet hamnar i fokus. För det är ju det allt
            handlar om: elever som lär sig, utvecklas och fostras till att
            bli sina bästa jag.
          </note>
          <note>
            Hundratusentals lärare, rektorer och annan skolpersonal gick
            i dag till jobbet och ansträngde sig för att ordna intressant
            och nyttig undervisning. Också de har gjort sitt bästa för elevernas
            lärande och utveckling. För det är ju det allt handlar om.
          </note>
          <note>
            Vi är i den här kammaren i dag för att debattera hundratals förslag
            som sätter elevernas lärande och utveckling i fokus. För det är
            ju det allt handlar om. Det är förslag om skolans finansiering,
            om it-frågor, om friskolor, om skolval, om tillsyn och så vidare.
            Betänkandet heter Övergripande skolfrågor , och det är detta som
            är vårt ansvar i den här kammaren. Det handlar om att bygga ett
            ändamålsenligt system som stöder elevernas lärande och utveckling
            så långt det bara är möjligt.
          </note>
          <note>
            Fru talman! Mycket är som sagt bra i den svenska skolan. Men
            systemet som vi i den här kammaren är ansvariga för är till viss
            del defekt. Det är otroligt olika vilken utbildning elever får.
            Skolorna i Sverige är segregerade, och föräldrars utbildningsbakgrund
            spelar alltför stor roll för vilka möjligheter elever har att
            klara skolan.
          </note>
          <note>
            Vi har gjort mycket i regeringsställning sedan vi vann valet
            2014. Vi har successivt utökat resurserna till skolan och dessutom
            viktat dem så att mest hamnar där det behövs bäst. Vi har också
            infört en stödgaranti i de tidiga skolåren, sett till att det
            finns medel för läxhjälp och lovskola för dem som behöver det
            och byggt en modell för stöd till de huvudmän som bäst behöver
            det – för att ta några exempel bland många viktiga reformer.
          </note>
          <note>
            Kunskapsresultaten, då? De har mycket riktigt vänt uppåt under
            våra år vid makten. Men olikvärdigheten består. I den delen återstår
            fortfarande mycket att göra så att alla elever får lika goda möjligheter
            att lära sig mycket och bli sina bästa jag och så att skolan kompenserar
            för de skillnader i livsförutsättningar som finns mellan elever.
          </note>
          <note>
            Det finns utredningsförslag för att ändra systemet till det bättre
            både när det gäller skolans finansiering och resursfördelning,
            undervisnings ­ resurser, elevgruppernas sammansättning och statens
            roll. Och innan jag nu blir angripen för social ingenjörskonst
            eller för att vara emot friskolor eller, för den delen, emot valfrihet
            vill jag tydliggöra några saker.
          </note>
          <note>
            Fru talman! Även om vi statistiskt kan se att friskolor har lägre
            lärar ­ täthet, sämre behörighet och lägre löner, även om vi kan
            se att elever i friskolor lär sig mindre men får högre betyg och
            även om vi får medie ­ avslöjanden om fiffel med urval och marknadsföringsskandaler
            är jag inte emot friskolor.
          </note>
          <note>
            De aktörer som verkar i ett system kommer att göra sitt bästa
            inom systemet. Ett system som tillåter vinst som drivkraft kommer
            att leda till att vinsthungriga riskkapitalister sätter utdelning
            före lärande. Ett system som premierar dem som sätter höga betyg
            kommer att leda till betygsinfla ­ tion. Ett system som inte bara
            tillåter utan till och med premierar segrega ­ tion kommer att
            leda till segregation. Att vi har stor olikvärdighet och segregerande
            effekter i skolan är alltså resultatet av systemet.
          </note>
          <note>
            Därför behöver vi komma vidare med förslag för att öka likvärdigheten
            och minska segregationen. Kommunala skolor behöver få kompensation
            för det åtagande de har när det gäller att erbjuda alla elever
            plats i en skola nära hemmet och att erbjuda nytillkomna elever
            plats i skolan. Elevers och deras vårdnadshavares rätt att välja
            skola är här för att stanna. Jag är för valfrihet.
          </note>
          <note>
            Men som systemet är utformat nu är det inte rättvist. Därför
            måste urvalsreglerna göras om så att alla har lika möjligheter
            att komma in på populära skolor. Att anta en portalbestämmelse
            om allsidig social sammansättning på skolor och i klasser är inte
            social ingenjörskonst. Det är ett sätt att ge uttryck för det
            som var hela meningen med inrättandet av grundskolan, det vill
            säga att elever från olika bakgrunder ska mötas i skolan. Det
            vore bra för alla.
          </note>
          <note>
            Staten måste härtill ta ett större ansvar för både kvalitet i
            och finansiering av skolan. Statens stödjande roll behöver förstärkas
            och resurser fördelas efter behov. Det skulle stärka både tilliten
            och stabiliteten i systemet. Vi behöver ordna systemet så att
            det ger de enskilda som verkar i det bästa möjliga förutsättningar
            att göra allt vad de kan för elevernas lärande och utveckling.
            För det är ju det allt handlar om.
          </note>
          <note>
            Fru talman! Avslutningsvis måste jag säga några ord om distans-
            och fjärrundervisning så här i pandemitider. För några år sedan
            hade jag ett samtal med en it-konsult som krasst konstaterade
            att digitaliseringen har dräpt förlagen, tryckerierna och skivbutikerna.
            Hans prognos var att nästa krisbransch kommer att bli skolan.
            När tekniken och människorna är mog ­ na för att ställa frågan
            om skolan måste vara ett hus med lärare och elever i, eller om
            det kan vara något annat, kommer utbildningsbranschen att bli
            nästa krisbransch, menade han.
          </note>
          <note>
            Nu, efter ett år med pandemin, är det såklart för tidigt att
            dra några slutsatser om långsiktiga konsekvenser av den distans-
            och fjärrundervisning som har förekommit av och till. Men det
            är inte för tidigt att dra slutsatsen att den där it-konsulten
            hade fel.
          </note>
          <note>
            Hela Skolsverige pratar om utbildningsskulden, och även om slutsatser
            som sagt ska dras med försiktighet är det redan tydligt att de
            skillnader som finns i elevers förutsättningar att klara skolan
            – just de skillnader som skolan har som uppdrag att utjämna –
            förstärks när lärandet förläggs till hemmet.
          </note>
          <note>
            I sammanhanget drar jag mig till minnes Moderaterna och deras
            ståndpunkter när vi behandlade fjärr- och distansundervisningspropositionen
            förra våren. De drev då linjen att ta bort alla begränsningar
            när det gäller fjärrundervisning och att distansundervisning skulle
            betraktas som ett alternativ för alla elever att välja. Jag konstaterar
            att Moderaterna, i likhet med konsulten jag nyss pratade om, hade
            fel.
          </note>
          <note>
            Mycket speciella omständigheter har gjort att vi på bredden haft
            undervisning på distans i skolor runt om i landet. Erfarenheterna
            av detta ska givetvis beaktas framöver, och utvärderingen av det,
            liksom utvärderingen av andra insatser med anledning av pandemin,
            görs bäst i efterhand.
          </note>
          <note>
            Med detta yrkar jag bifall till utbildningsutskottets förslag
            i betänkande UbU10 och avslag på samtliga motioner.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 154 KRISTINA AXÉN OLIN (M) replik:
          </note>
          <note>
            Fru talman! Det är intressant att Linus Sköld frågar mig om fjärr-
            och distansundervisningen. Jag kan påminna om att vi så sent som
            för några månader sedan lade fram förslag om ett utskottsinitiativ
            där vi ville att man skulle säkerställa att alla barn i Sverige
            har digital teknik för att kunna tillgodogöra sig distansundervisningen
            nu under pandemin. Det röstade Socialdemokraterna nej till , och
            de talade om att det inte var något problem med digitaliseringen
            i Sverige, för det går så bra.
          </note>
          <note>
            Nej, det går inte bra. Enligt Lärarförbundets rapport, där 5
            000 lärare svarade, som presenterades den 18 mars anser lärarna
            att 19 procent av deras elever inte kan tillgodogöra sig fjärr-
            och distansundervisning beroende på brister i teknik eller på
            hemförhållanden. Det hade varit klädsamt om Socialdemokraterna
            hade röstat ja till vårt utskottsinitiativ om att kartlägga om
            det finns sådana problem och att vidta åtgärder. Men det röstade
            alltså Socialdemokraterna nej till.
          </note>
          <note>
            Jag undrar också om det inte skulle kunna finnas lite klädsam
            ödmjukhet kring vad Socialdemokraterna har gjort nu under sex
            års tid. Jag har här i handen skrivelse 75 om det som regeringen
            inte har verkställt. Där kan man bland annat se att beslutet om
            digitalisering av de centrala proven och central rättning av dem
            finns med ända sedan riksdagsåret 2015/16. Det är fortfarande
            inte verkställt. Det hade varit utmärkt om det hade varit på plats
            nu under pandemin. Men nej, det är det inte.
          </note>
          <note>
            Det finns också ett förslag där riksdagen har beslutat att ge
            regeringen i uppdrag att ändra lagen för att omöjliggöra könsuppdelad
            undervisning – det som Roger Haddad alldeles nyss pratade om här.
            Det är fortfarande inte verkställt.
          </note>
          <note>
            Det finns en annan punkt från riksdagsåret 2016/17, då riksdagen
            beslutade att ge regeringen i uppdrag att ändra skollagen för
            att skapa trygghet, ordning, lugn och ro i skolan. Det är inte
            heller verkställt.
          </note>
          <note>
            Lite klädsam ödmjukhet kring att ni har haft makten i över sex
            år nu och inte verkställt dessa riksdagsbeslut, tack!
          </note>
          <note>
            Anf. 155 LINUS SKÖLD (S) replik:
          </note>
          <note>
            Fru talman! Jag tolkar Kristina Axén Olins replik som att Moderaterna
            har ändrat sig. Digitalisering är inte lösningen, och distansundervisning
            är inte det fullständiga alternativ som de hävdade att det skulle
            vara när de motsatte sig den utformning av fjärr- och distansundervisningsproposi
            ­ tionen som vi lade fram förra året. Det är det enda sätt jag
            kan förstå Kris ­ tina Axén Olins väldigt spretiga angrepp på
            mitt anförande.
          </note>
          <note>
            Jag tänker som sagt att utvärdering görs bäst i efterhand. När
            det gäller att kartlägga vilka bekymmer som finns pågår det –
            det vet Kristina Axén Olin också – en kontinuerlig dialog mellan
            myndighet och regering, och för den delen utskottet, om hur situationen
            ser ut i landets skolor. I den delen är det ingalunda okänt vad
            som går bra – det finns nämligen saker som går bättre än förväntat
            – och vilka problem som finns. Den fullständiga utvärderingen
            låter sig givetvis bäst göras i efterhand.
          </note>
          <note>
            Några av de saker som Kristina Axén Olin anklagar oss för att
            inte ha gått vidare med är det mycket väl känt att regeringen
            arbetar med. Det pågår försök med vissa delar av dem, och vi är
            överens med våra samarbetspartier i januariavtalet om att genomföra
            dem under den här mandatperioden. Låt oss alltså återkomma till
            exempelvis digitaliseringen av na ­ tionella prov.
          </note>
          <note>
            Anf. 156 KRISTINA AXÉN OLIN (M) replik:
          </note>
          <note>
            Fru talman! Det är intressant att Linus Sköld nu säger att man
            är medveten om att distansundervisningen inte går så bra. Under
            hela tiden när vi har hävdat det och lagt fram utskottsinitiativsförslag
            har man hävdat att den går bra.
          </note>
          <note>
            Skillnaderna i svensk skola ökar. Det är riktigt förfärligt att
            se att barn i socialt utsatta områden som inte har möjlighet att
            studera hemma nu halkar efter.
          </note>
          <note>
            Vi borde göra som man gjorde i England: skanna av direkt vilka
            barn som inte har tillgång till teknik hemma. I England införskaffade
            man sedan och delade ut 1,3 miljoner datorer och routrar för att
            möjliggöra för alla barn att delta i distansundervisningen. Här
            i Sverige ska Socialdemokraterna utvärdera efter pandemin hur
            det har gått. Då är det för sent. Då har vi tappat ännu fler barn.
            Räcker det inte med att vart fjärde barn i årskurs 6 har icke
            godkänt i något ämne redan nu? Ska vi ha en ännu högre andel barn
            som inte klarar av skolan?
          </note>
          <note>
            Nej, det duger inte, fru talman. Jag tycker inte att det är acceptabelt
            att regeringen visar denna nonchalans och tycker att vi ska utreda
            efter pandemins slut hur det har gått.
          </note>
          <note>
            Anf. 157 LINUS SKÖLD (S) replik:
          </note>
          <note>
            Fru talman! Jag instämmer i Kristina Axén Olins påstående att
            skillnaderna ökar. Som svar på vad Kristina Axén Olin sa i sitt
            anförande vill jag skicka tillbaka att Kristina Axén Olin inte
            är beredd att göra någonting åt de verkliga problemen, de problem
            som jag lyfte i mitt anförande och som handlar om hur skolvalet
            har segregerande effekter och hur resursfördelningen inte träffar
            de elever som behöver resurserna bäst.
          </note>
          <note>
            Kristina Axén Olin låtsas som att detta inte spelar någon roll.
            Självklart spelar det roll vilka behov elever har för hur resurser
            bör fördelas. Självklart spelar det roll hur man gör urval till
            översökta skolor för hur segregationen blir i de skolor som finns
            i systemet.
          </note>
          <note>
            Detta är de verkliga problemen, och det är dem Kristina Axén
            Olin inte vill prata om och inte vill göra någonting åt.
          </note>
          <note>
            Anf. 158 ROGER HADDAD (L) replik:
          </note>
          <note>
            Fru talman! Liberalerna har aktivt medverkat till att skolor
            med återkommande brister enklare ska bli av med sitt tillstånd.
            Detta är nu på väg fram. Vi har också på allvar sett till att
            ett etableringsstopp för konfessio ­ nella skolor faktiskt är
            på väg att bli av, även om tidsplanen är framskjuten något.
          </note>
          <note>
            Det finns dock ett par förslag i det här betänkandet, fru talman,
            som vi menar är viktiga om vi ska höja kvaliteten, öka tryggheten
            och öka jämställdheten i skolan. Det handlar om att komma åt skolor
            och förskolor med koppling till extremism.
          </note>
          <note>
            Därför vill jag fråga Socialdemokraterna och Linus Sköld: Varför
            röstar ni nej till att expandera den viktiga ägar- och ledningsprövningen
            till att också omfatta rektor och skolchef på skolorna, eftersom
            de har ett viktigt pedagogiskt inflytande och enligt skollagen
            det yttersta ansvaret för den skolverksamhet som bedrivs?
          </note>
          <note>
            Anf. 159 LINUS SKÖLD (S) replik:
          </note>
          <note>
            Fru talman! Som Roger Haddad mycket riktigt påpekar är vi överens
            om att göra viktiga saker på friskoleområdet. När det till exempel
            gäller konfessionella friskolor gick ju Socialdemokraterna till
            val på att avskaffa dessa. Konfession, trosutövning och utbildning
            hör inte ihop – i alla fall hör undervisning inte ihop med det.
            Självklart är vi alltså överens om viktiga saker.
          </note>
          <note>
            När det gäller frågan om ägar- och ledningsprövning har vi kommit
            en bra bit på väg i att strama upp hur denna prövning går till.
            Jag fortsätter gärna på den vägen och fortsätter den diskussionen
            med Roger Haddad och Liberalerna. Att nu ta beslut om att prövningen
            ska omfatta rektor och skolchef känns dock överilat.
          </note>
          <note>
            Anf. 160 ROGER HADDAD (L) replik:
          </note>
          <note>
            Fru talman! Det är i och med Liberalernas förslag om ett etableringsstopp
            för konfessionella skolor som vi för första gången kan hitta en
            politisk majoritet för ett sådant beslut, och det ser jag fram
            emot.
          </note>
          <note>
            Den här debatten handlar om att det fortfarande finns radikalister,
            isla ­ mister och våldsbejakande personer som kan fortsätta bedriva
            verksamhet med könsuppdelad undervisning. Och inte bara det, de
            kan också expande ­ ra och starta nya skolor. En anledning till
            detta, Linus Sköld, är just att dagens skollagstiftning när det
            gäller ägar- och ledningsprövning i princip bara tittar på det
            ekonomiska, styrelsen och ägarskapet. På Skolinspektio ­ nens
            hemsida står det väldigt tydligt att rektor och skolchef inte
            omfat ­ tas.
          </note>
          <note>
            I det exempel jag tog upp från västra Sverige, fru talman, med
            skolan som haft könsuppdelad undervisning i över 20 år har den
            nuvarande skolledningen passerat och klarat av Skolinspektionens
            etableringskontroll på grund av den här luckan i skollagen. Det
            är oerhört provocerande att vi i Sverige fortfarande kan acceptera
            detta och med statligt sanktionerade bifall ge dem tillstånd att
            utöka verksamheten. Här hade jag gärna sett att Socialdemokraterna
            hade stått bredvid oss, bifallit vårt yrkande och satt stopp för
            dessa verksamheter i västra Sverige och säkerligen även på andra
            orter i landet.
          </note>
          <note>
            Anf. 161 LINUS SKÖLD (S) replik:
          </note>
          <note>
            Fru talman! Jag delar Roger Haddads upprördhet över extremister
            som kan bedriva skolverksamhet i Sverige. Jag tycker att man behöver
            ha en sträng ägar- och ledningsprövning. Jag ryggar inte för diskussionen
            om huruvida den ska vara strängare än vad den är.
          </note>
          <note>
            Man behöver dock komma ihåg att den som ytterst är ansvarig för
            genomförandet av elevernas utbildning, förutom på principiell
            nivå och systemnivå vi här i kammaren, är huvudmannen. Det är
            därför det är huvudmannens sammansättning som är föremål för den
            ägar- och ledningsprövning som vi har beslutat.
          </note>
          <note>
            Anf. 162 NIELS PAARUP-PETERSEN (C) replik:
          </note>
          <note>
            Fru talman! Tack för ett bra anförande, Linus Sköld!
          </note>
          <note>
            Linus Sköld pratade lite om digitaliseringen, och det uppskattar
            jag. Man kan konstatera att det är viktigt att ha med också de
            bra perspektiven här. Den har öppnat för många elever att tillgodogöra
            sig undervisning de annars inte hade fått tillgång till. Skolan
            har förändrats av digitaliseringen och tagit nya steg framåt under
            covid. Det S-ledda utbildningsministeriet borde kanske se till
            att detta sker genomtänkt och bra och fortsätta framåt snarare
            än att tro att vi inte har sett en revolution av skolan.
          </note>
          <note>
            En bra sak med det sätt på vilket vi hanterat skolan är att skolan
            i allt väsentligt har varit öppen, vilket i många andra länder
            inte har varit fallet.
          </note>
          <note>
            Men det var inte det jag primärt ville prata med Linus Sköld
            om, fru talman. Jag vill fråga om frånvaroregistret, som S fortsätter
            att motsätta sig. Vi från Centerpartiets sida, fru talman, vill
            gärna se ett frånvaroregister så att man kan se vilka elever som
            faktiskt är i skolan. Det kan vara en revolutionerande tanke,
            men vi i Centerpartiet tror ändå på att det är bäst för eleverna
            att vara i skolan om man vill att skolan ska lära dem någonting.
            I dagsläget har vi inte riktigt koll på om de är i skolan eller
            inte.
          </note>
          <note>
            Som jag framförde i talarstolen tidigare har vi sett att i länder,
            exempelvis Nederländerna, med ett frånvaroregister med systematisk
            kontroll på vilka elever som är i skolan och vad som händer när
            de inte är där, som säkrar eleverna och följer upp vad som sker
            med dem som inte är i skolan, faller frånvaron kraftigt. Det innebär
            att fler elever är i skolan, vilket innebär att vi får bättre
            undervisning, vilket innebär att vi får färre som misslyckas i
            skolan. Vi får fler som lyckas, fler som kan ta sig fram i livet
            och fler som kan skapa sig en framtid.
          </note>
          <note>
            Detta vill inte Socialdemokraterna att vi ska lägga tid på i
            Sverige. Jag undrar hur det kommer sig att ni inte vill det, Linus
            Sköld.
          </note>
          <note>
            Anf. 163 LINUS SKÖLD (S) replik:
          </note>
          <note>
            Fru talman! Tack, Niels Paarup-Petersen för frågan! Som jag nämnde
            i ett tidigare replikskifte finns det positiva effekter av den
            digitalisering som nu blir tvångspåförd väldigt många olika verksamheter
            och inte minst skolan. Jag tänker att det kommer att finnas positiva
            lärdomar att dra och att det är ett tillfälle som inte ska försittas.
            Jag vill därför förvissa Niels Paarup-Petersen om att vi är på
            väg framåt och att vi kommer att ta med oss dessa erfarenheter.
            Både Skolinspektionen och Skolverket har redan fått i uppdrag
            att analysera utfallet av fjärr- och distansundervisningen.
          </note>
          <note>
            Riksdagen riktade ett tillkännagivande till regeringen om frånvaro
            ­ register för inte så hemskt länge sedan. Som känt pågår ett
            arbete på Skol ­ verket med att analysera nulägesbilden av frånvaron
            på nationell nivå. Skolverket har därefter också fått uppdraget
            att titta på vad som skulle krävas för ett införande av ett nationellt
            frånvaroregister.
          </note>
          <note>
            Jag tänker att detta inte kan vara okända företeelser för Niels
            Paarup-Petersen. När vi debatterade detta betänkande – det handlade
            då om en rapport från Riksrevisionen – redogjorde jag för Socialdemokraternas
            ståndpunkt, nämligen att den som har makten och ansvaret att åtgärda
            om en elev inte kommer till skolan är huvudmannen, rektorn och
            läraren. Ju längre upp du lyfter statistiken, desto mindre nytta
            kommer den att göra. Den som behöver ha kännedom om det är ju
            den som har makten och mandatet att göra någonting åt det, eller
            hur, Niels Paarup-Petersen?
          </note>
          <note>
            Anf. 164 NIELS PAARUP-PETERSEN (C) replik:
          </note>
          <note>
            Fru talman! Jag vill inleda med att tacka för svaret och rekommendera
            Linus Sköld och regeringen att i de översikter som ska göras kring
            vad man kan lära sig av covid faktiskt också titta på vad andra
            länder har lärt sig. Det gäller inte minst de andra nordiska länderna,
            där det har varit lite olika effekter. Det har vi försökt få regeringen
            att göra, men jag kan säga att vi har fått ganska ljumma svar.
          </note>
          <note>
            Det har alltså kommit ett tillkännagivande om ett nationellt
            frånvaroregister. Det röstade Socialdemokraterna emot, vilket
            också Linus Sköld bör vara medveten om. Skälen som lyfts fram
            här av Linus Sköld är att när man lyfter upp informationen till
            en högre nivå kommer den längre bort från den som kan göra någonting,
            och därför behöver vi inte ha ett sådant register.
          </note>
          <note>
            Då kan man tänka sig att det går lite emot det som har varit
            själva grunden när det gäller att göra till exempel svensk vård
            oerhört mycket bättre, nämligen register på nationell nivå om
            skillnader mellan olika typer av metoder. Det är det som gör att
            svensk vård och svensk medicinsk forsk ­ ning etcetera har gått
            framåt på ett sätt som det knappast gjort i något annat land.
            Vi har nämligen haft koll på vad vi gör, hur vi gör det, hur det
            ser ut för hela landet och vilka skillnader som finns.
          </note>
          <note>
            Detta anser vi att vi bör föra över på skolan för att få bättre
            koll på vad som sker på nationell nivå. Det handlar inte om att
            bestämma hur man ska göra utan om att tillsammans utvärdera vad
            som görs och vad som faktiskt funkar, så att de som är i en profession
            kan få rådgivning i hur man utövar sitt professionella arbete
            bättre. Precis som man gör inom vården skulle man också kunna
            göra inom skolan: inte så många politiska pekfingrar men däremot
            ett statistiskt och vetenskapligt baserat underlag för utveck
            ­ ling. Men det är som sagt var ingenting som Socialdemokraterna
            är posi ­ tiva till i dagsläget, fru talman.
          </note>
          <note>
            Anf. 165 LINUS SKÖLD (S) replik:
          </note>
          <note>
            Fru talman! Nej, som Niels Paarup-Petersen mycket riktigt pekar
            på röstade vi emot införandet av ett nationellt frånvaroregister,
            det av de skäl som jag anförde nyss.
          </note>
          <note>
            Jag uppfattar att det som Niels Paarup-Petersen efterfrågar i
            sin senaste replik är ett register över metoder som är framgångsrika,
            och det är lite grann en annan sak. Evidens, som är det som har
            varit framgången för sjukvården, handlar om att isolera en faktor
            och med vetenskapliga metoder bestämma att det är just den faktorn
            som får den positiva effekten. I undervisningssituationer, och
            för delen frånvarosituationer, är sammanhangen ofta så komplexa
            att det inte kommer att låta sig göras att isolera en faktor.
            Detta kommer därför inte att med evidens belägga vilka metoder
            det är som har varit framgångsrika.
          </note>
          <note>
            Min och Socialdemokraternas ståndpunkt är att ett nationellt
            register inte kommer att återföra en enda unge till skolan. Däremot
            kommer rekto ­ rers och lärares hårda arbete med att förstå problematiken
            och använda de metoder som man bedömer kommer att fungera bäst
            i den enskilda situa ­ tionen att göra skillnad.
          </note>
          <note>
            Anf. 166 PATRICK RESLOW (SD) replik:
          </note>
          <note>
            Fru talman! Jag måste säga att jag blev förfärad över utfallet
            mot fristående skolor som Linus Sköld började sitt anförande med,
            och därför kunde jag inte låta bli att begära replik. Det är en
            grov generalisering, där Linus Sköld säger att där är sämre kunskaper
            men högre betyg. Han säger att det är där det finns obehöriga
            lärare, och han säger att det är fusk med antagningen.
          </note>
          <note>
            Jag förväntar mig mer av en ledamot som företräder ett regeringsparti
            än att lägga debattnivån där.
          </note>
          <note>
            Det finns många friskolor som gör gedigna insatser och där man
            inte har problem med lärarbehörigheten. Det finns ingen som fuskar
            med antagningen. Det finns inga problem där. När det gäller det
            här med sämre kunskaper och högre betyg ger statistiken över nationella
            prov och betyget du får i svenska, engelska och matte när du slutar
            nian inte något stöd för det som Linus Sköld står här och säger.
          </note>
          <note>
            Sådana grova generaliseringar tycker jag är oanständiga i den
            här kammaren, framför allt när man representerar ett parti som
            sitter i regeringsställning. Jag måste därför ställa frågan till
            Linus Sköld: Skäms inte Linus Sköld över att vara så generaliserande
            och så nonchalant mot alla de elever, lärare och föräldrar som
            är engagerade i fristående skolor?
          </note>
          <note>
            Anf. 167 LINUS SKÖLD (S) replik:
          </note>
          <note>
            Fru talman! Jag skäms inte över mitt anförande, Patrick Reslow.
            Däremot kan man bli lite röd om kinderna när man funderar över
            hur Patrick Reslow lyssnar. Om han hade lyssnat på mitt anförande
            hade han hört att påståendena inte handlar om de enskilda som
            verkar i systemet. De gör sitt bästa utifrån vad systemet medger,
            och det som systemet premierar, medger och leder till kommer vi
            att få som resultat.
          </note>
          <note>
            Jag är inte emot friskolor – hör och häpna, Patrick Reslow! Jag
            är inte emot lärare på friskolor. Jag tycker inte att det ska
            falla någon skugga alls över den förälder som väljer en friskola
            till sitt barn. Jag är inte emot fri ­ skolor – hur många gånger
            ska jag behöva säga det? Jag är emot ett system som leder till
            segregerande effekter och som premierar fel drivkrafter.
          </note>
          <note>
            När det gäller differensen mellan kunskaper och betyg, Patrick
            Reslow, är grunden statistiska rapporter sammanställda av Skolverket.
            Det är ju skillnaden mellan betygsresultat och hur det sedan går
            den första tiden på högskolan som är en av grunderna för det.
            En annan grund är just skillnaden mellan utfall i nationella prov
            och betyg, som Patrick Reslow hävdar inte belägger det jag säger,
            vilket det visst gör.
          </note>
          <note>
            Jag skäms alltså inte. Möjligen skäms jag över hur dålig Patrick
            Res ­ low är på att lyssna.
          </note>
          <note>
            Anf. 168 PATRICK RESLOW (SD) replik:
          </note>
          <note>
            Fru talman! Det här blir ännu mer absurt. Att säga att det är
            fusk med antagningen och att man har problem med sämre kunskaper
            och högre betyg, skulle inte det vara en attack mot lärarna på
            fristående skolor? Det Linus Sköld står och säger är ju att de
            här lärarna inte kan tillämpa betygs ­ systemet korrekt. Jag tycker
            att det är anmärkningsvärt att Linus Sköld inte ser det själv.
          </note>
          <note>
            Sedan har vi det här med statistik från Skolverket. Det finns
            en sida som heter Faktakoll. Det är bara att gå in där och titta.
            Där kan man se utfallet på betygen i årskurs 9 jämfört med nationella
            prov. Då ser man att det skiljer lite i ett av ämnena. Nu minns
            jag inte vilket. Men i alla övriga ämnen, såsom svenska och engelska,
            ligger de kommunala skolorna över i betygsutfallet jämfört med
            det nationella provet. Det är större diskrepans i kommunala skolor
            än i fristående skolor.
          </note>
          <note>
            Detta är ytterligare ett exempel på hur Socialdemokraterna skapar
            my ­ ter och hur de ser ned på det arbete som bedrivs i fristående
            skolor. Jag tänker inte ta det här i kammaren. Jag tycker att
            det är fel. Det finns elever som väljer fristående skolor, och
            vi har ett valsystem. Det finns engagerade lärare som jobbar i
            fristående skolor. Det finns rektorer som leder dessa skolor.
            Det finns föräldrar som är djupt engagerade i sina barns skolgång,
            oavsett om skolan är kommunal eller fristående. Någon gång måste
            Social ­ demokraterna sluta med att vara ett enfrågeparti. Det
            vore klädsamt om Linus Sköld här sa: Ja, jag skäms.
          </note>
          <note>
            Anf. 169 LINUS SKÖLD (S) replik:
          </note>
          <note>
            Fru talman! Uttalandet om fusk med antagning bygger på ett antal
            me ­ dierapporter från de senaste tio åren. De handlar om hur
            man gör urval till översökta skolor. En del säger nej till elever
            som beskrivs som elever med eller i svårigheter medan man i samma
            stund säger ja till elever som be ­ skrivs som högpresterande.
            Detta återfinns i mediereportage. Uppdrag granskning tog upp det
            här för tio år sedan. Nu senast, under våren, vitt ­ nade en rektor
            om att friskolor ringer och tar referenser på elever som ska byta
            skola från hennes skola till fristående skolor.
          </note>
          <note>
            Jag står inte här och hittar på. Dessa rapporter finns. Sanningshalten
            och generaliserbarheten i dem kan jag dock inte säga något om.
            Men rapporterna finns, och jag har inte sagt något annat än det.
          </note>
          <note>
            Detta till trots är jag inte emot friskolor. Jag är inte emot
            personalen på friskolor, utan jag tycker att de gör ett bra jobb.
            Jag tycker att de ska fortsätta att göra ett bra jobb. Däremot
            tycker jag att system behöver förändras.
          </note>
          <note>
            Patrick Reslow står här och förnekar betygsinflationen. Den är
            en direkt konsekvens av marknadsskolan och av att vi styr också
            offentlig sektor som vore den en marknad. Om en skola sätter höga
            betyg blir den mer populär och kan då attrahera fler elever och
            tjäna mer pengar, om man är en vinstdrivande aktör. Det finns
            drivkrafter som leder till betygsinflation. Patrick Reslow skrattar
            när jag säger detta. Jag vet inte vad jag ska säga om att man
            förnekar detta.
          </note>
          <note>
            Januariavtalspartierna är överens om att vi ska hitta metoder
            för att job ­ ba mot betygsinflationen. Vi ser nämligen att den
            är verklig. Det finns utredare som har utrett frågan, och de säger
            att den är verklig. Patrick Reslow får fortsätta att förneka det
            här bäst han vill.
          </note>
          <note>
            Anf. 170 ANNIKA HIRVONEN (MP):
          </note>
          <note>
            Fru talman! Det finns många övergripande skolfrågor, och jag
            ska tala om den viktigaste av dem. Jag ska tala om varför vi politiker
            borde se till att varje skattekrona som betalas till skolan ska
            användas i skolan. De som driver skolor i syfte att maxa sin egen
            vinstutdelning borde inte få göra det med våra skattepengar. Detta
            är det mest grundläggande och övergripande systemfelet i svensk
            skola, och det är dags att vi avslutar detta världsunika skolexperiment.
            Det har slagit slint. Det är dags att göra om och göra rätt.
          </note>
          <note>
            Varför är vinstintresset i skolan det mest grundläggande problemet?
            Det är faktiskt inte bara på grund av det moraliskt tveksamma
            i att vi har politiker som accepterar att skolkoncerner mitt i
            en pandemi delar ut vinstbelopp i 100-miljonersklassen till sina
            ägare samtidigt som 14 procent av eleverna inte går ut grundskolan
            med behörighet till gymnasiet. Det är inte för att många friskolor
            inte skulle vara bra. Det är heller inte för att vi i Miljöpartiet
            tycker att det är dåligt att föräldrar får önska skola. Det tycker
            vi tvärtom är bra. Men vinstintresset hos vissa skolägare ihop
            med det faktum att varje elev, in eller ut ur en skola, får stor
            ekonomisk betydelse för rektorns möjlighet att hålla budget har
            gjort skolan till en marknad. Det har gjort lärare till servicepersonal
            och föräldrarna till kunder.
          </note>
          <note>
            I dag vittnar lärar- och rektorsorganisationer om mer hot från
            föräldrar. ”Höj mitt barns betyg annars tar vi vår skolpeng och
            går!” Samtidigt ökar betygsinflationen, det vill säga fler elever
            får högre betyg än vad de förtjänar.
          </note>
          <note>
            Det mest alarmerande problemet med marknadiseringen av skolan
            är att det driver på skolsegregationen, och skolsegregationen
            är en av vårt samhälles största utmaningar. Den innebär att vi
            i dag delar upp elever baserat på deras bakgrund. Elever med högutbildade
            föräldrar på en skola, och elever med lågutbildade föräldrar på
            en annan skola. Varför görs det? Logiken är tyvärr enkel. Barn
            till högutbildade klarar skolan enklare. De kan klara skolan med
            fler klasskompisar i samma lektionssal och färre lärare per elev.
            De är helt enkelt billigare. Skolor tjänar pengar på att få, locka
            till sig och välja ut de elever som är enklast och billigast att
            undervisa.
          </note>
          <note>
            Skolsegregationen är inte bara ett hot mot tilliten och sammanhållningen
            i samhället. Den är också ett hot mot kvaliteten i alla barns
            utbildning. Vi vet från internationella jämförelser att inget
            av världens bästa skolsystem är ojämlikt. De som tillverkar Pisaprovet
            pekar på just skolsegregationen som en av de största frågor som
            vi svenska politiker måste ta tag i för att vi åter ska få en
            jämlik skola och en skola i världsklass.
          </note>
          <note>
            I Sverige delar vi dock inte bara upp barn efter bakgrund. Vi
            ger också de barn som har tuffast förutsättningar de lägst utbildade
            lärarna. Vi ger dem mindre resurser än de behöver. För när vi
            fördelar skolpengen baserat på snitteleven, samtidigt som det
            inte längre finns några skolor som är genomsnittliga, kommer de
            elever på skolor som har många elever med goda chanser redan från
            början att få mer resurser än de behöver och de elever som går
            på skolor där många klasskompisar kommer från hem med stora utmaningar
            inte att få det som krävs. Detta är en av orsakerna till att många
            barn i Sverige inte klarar skolan.
          </note>
          <note>
            Hur kommer sig detta? Varför satsar inte kommunerna bara mer
            pengar på de skolor där det inte går så bra? Faktum är att de
            flesta försöker göra det. Man försöker göra socioekonomiska fördelningar
            av skolpengen. Men i grunden är regeln att om man har en skola
            med stora problem får man inte ge den extra resurser om man inte
            ger extra resurser till alla skolor, även dem som inte har dessa
            problem.
          </note>
          <note>
            Det går alltså inte att gå in med stora resurser just till den
            skola där många barn riskerar att rekryteras in i kriminella gäng
            om man inte sam ­ tidigt ger jättemycket resurser till friskolan
            mitt i stan. Det här gör att det blir superdyrt att satsa där
            det behövs som mest.
          </note>
          <note>
            Dessutom är det så att många kommuners så kallade socioekonomiska
            peng faktiskt inte ens räcker till de där extra resurserna – ofta
            därför att den är för liten från början, men ibland därför att
            den går till att betala för de tomma skolplatser som kommunen
            måste ha när elever till exempel flyttar eller för att ha beredskap
            för att ta emot elever från fristående skolor. Detta är ett problem.
          </note>
          <note>
            Marknadslogiken påverkar dock inte bara friskolor med vinstintresse,
            utan den påverkar alla skolor. I dag betyder bilden av en skola
            ibland mer än innehållet. Varumärket blir allt viktigare, även
            för kommunala skolor och för idéburna friskolor som inte drivs
            av intresset att tjäna pengar utan lägger varje krona på barnens
            utbildning. Till och med kommunala skolor har i undersökningar
            blivit påkomna med att försöka slippa elever som har resurskrävande
            funktionsnedsättningar som diabetes eller adhd.
          </note>
          <note>
            Marknadslogiken påverkar alla, och i slutändan är vi alla förlorare
            i detta skolspel – ja, alla utom de som tjänar pengarna, förstås.
            Det allra kortaste strået drar de barn som hade sämst chanser
            från start. Lands ­ bygdens byskolor och små skärgårdsskolor hamnar
            också i kläm i dagens elevpengssystem, för när samma peng ska
            betalas per elev blir det ibland omöjligt dyrt att hålla de små
            skolorna öppna. Även om byskolan är dyrare än skolan i centrum
            måste nämligen kommunen ge friskolan i centrum mer pengar om den
            ger byskolan mer pengar. Det är det här som inte riktigt lirar.
          </note>
          <note>
            Dagens marknadsskola driver mot stordrift och effektiviseringar,
            och vi i Miljöpartiet vet att stora skolor inte passar alla barn.
            Dagens marknadsskola kräver också ökade regleringar för vi ska
            se till att de aktiebolag som har som syfte att göra så stor vinst
            som möjligt åt sina ägare ger barnen den skolgång de har rätt
            till. Vi vet att drivkraften att tjäna pengar inte alltid går
            hand i hand med vad som är bäst för eleverna. Det är bara att
            titta på uttalandet från Ulla Hamilton, vd för Friskolornas riksförbund,
            när utredningen om skolbibliotek presenterades: Enligt de vinstdrivande
            friskolorna vore det bättre med lite böcker i korridorerna än
            riktiga bibliotek med utbildad personal. Det går såklart bara
            att tycka så om syftet är att spara pengar.
          </note>
          <note>
            De här dedikerade reglerna gör även att det blir mindre frihet
            för alla friskolor. De idéburna aktörerna, som många gånger är
            innovatörerna i välfärden, får också sämre möjligheter att göra
            pedagogiska vägval som kan leda skolan framåt.
          </note>
          <note>
            Ärligt talat: Friskolereformen blev inte som vi ville. Vi i Miljöpartiet
            ville ha valfrihet och pedagogisk mångfald. Vi ville ha en skola
            där man fostrar medborgare, inte kunder. Vi ville ha tillit framför
            betungande kontroll, och vi vill att varje unge ska få en ärlig
            chans att gå ut nian med både framtidstro och behörighet till
            gymnasiet. Vi vill ha en mångfald av skolor, och vi vill att föräldrar
            ska ha möjlighet att välja. Vi vill att kommuner ska ha råd både
            med skolorna i byn och skärgården och med skolorna i förorten
            – och att de ska kunna se till att alla barn får utvecklas fullt
            ut. Samtidigt ska idéburna friskolor kunna bidra med innovation
            i välfärden.
          </note>
          <note>
            Vi vill få bukt med skolsegregationen och ojämlikheten, och jag
            vet att det krävs mer för att nå dit. Men om vi får bort dem som
            vill maxa sin egen vinning framför att se till att barnen får
            den bästa möjliga utbildningen ur skolekvationen och avskaffar
            marknadsstyrningen av skolan är vi en bra bit på vägen.
          </note>
          <note>
            Fru talman! Med det yrkar jag bifall till förslaget i betänkandet.
          </note>
          <note>
            (Applåder)
          </note>
          <note>
            Anf. 171 KRISTINA AXÉN OLIN (M) replik:
          </note>
          <note>
            Fru talman! Jag kan börja med att säga att jag håller med Annika
            Hirvonen om att vi har ett problem med skolsegregation. Så långt
            är vi överens. Sedan finns det numera jag vet inte hur många rapporter
            som beskriver att det egentligen inte är skolsegregationen som
            är Sveriges stora problem. Det är i stället boendesegregationen,
            och den spiller också över på att vi har en skolsegregation. Det
            vi verkligen måste göra någonting åt är alltså boendesegregationen.
          </note>
          <note>
            Ett sätt att minska riskerna för skolsegregation är att verkligen
            skapa det fria skolvalet – att se till att alla väljer och att
            alla får information, så att de inte bara väljer den skola som
            är närmast.
          </note>
          <note>
            När det gäller den betygsinflation som flera här pratar om skulle
            jag vilja säga att Linus Skölds regering hade kunnat göra något
            åt den om man hade verkställt riksdagens beslut från 2015, 2016
            och 2017 om digitaliserade nationella prov med central och extern
            rättning. Då hade vi kommit åt betygsinflationen, men det är Linus
            Skölds regering som inte har verkställt det riksdagen redan har
            beslutat.
          </note>
          <note>
            Det som gör mig lite upprörd är att Annika Hirvonen står här
            och påstår att det handlar om hundratals miljoner i vinst och
            annat när det gäller fri ­ skolor. Vi har fantastiska friskolor,
            och jag skulle vilja höra Annika Hirvo ­ nen berätta för mig vilka
            friskolor det är som tar ut hundratals miljoner i vinstutdelningar
            och som skor sig på andra. Det där är nämligen en myt. Vad är
            egentligen vinsten hos våra friskolor, tror Annika Hirvonen? Är
            det 10 procent, 20 procent eller 30 procent? Vad tror Annika Hirvonen
            att vinsten är bland våra friskolor i Sverige?
          </note>
          <note>
            Anf. 172 ANNIKA HIRVONEN (MP) replik:
          </note>
          <note>
            Fru talman! Jag tycker att det är väldigt glädjande att även
            Kristina Axén Olin erkänner att skolsegregationen är ett stort
            samhällsproblem.
          </note>
          <note>
            Precis som Kristina Axén Olin ser jag också att boendesegregationen
            utgör ungefär 70 procent av orsaken till skolsegregationen. Som
            skolpolitiker vill jag ta ansvar för det här problemet och göra
            det jag kan för att förändra. 30 procent av skolsegregationen
            beror på hur vi politiker har riggat antagningssystemet till skolorna.
            30 procent ligger inom vår makt – vi som jobbar med skolfrågor.
            Det är därför jag lyfter skolsegregationen.
          </note>
          <note>
            Jag vill utveckla vad vi vill göra för att motverka den del som
            har med skolvalssystem att göra. Jag tror också att vi behöver
            ett gemensamt system för skolval. Det ska vara enkelt för alla
            föräldrar. När det är dags för barnen att välja skola ska man
            kunna gå in i en enda portal, och där ska alla skolor finnas tillgängliga
            tillsammans med all information man behöver om dessa skolor. Alla
            ska också kunna välja samtidigt; ingen ska ha något försprång,
            och inga platser ska vara paxade på förhand. Det ska vara lika
            möjligheter – ett rättvist skolval för alla. Jag tror att det
            är bra att börja där.
          </note>
          <note>
            Jag tror dock inte att det räcker. Så länge det finns aktörer
            som tjänar pengar på skolsegregation kommer det att finnas olika
            sätt att påverka vilka elever som går i en viss skola – genom
            marknadsföring, lokalisering av skolan med mera. Vi kommer som
            sagt en bra bit med ett gemensamt skolval, men det räcker inte
            hela vägen.
          </note>
          <note>
            Samtidigt har alla politiker som jobbar med bostadsplanering
            och samhällsplanering ute i kommunerna ett ansvar att motverka
            ett segregerat samhälle på bostadsnivå. Det är otroligt viktigt.
          </note>
          <note>
            Anf. 173 KRISTINA AXÉN OLIN (M) replik:
          </note>
          <note>
            Fru talman! Annika Hirvonen valde att inte svara på min fråga.
            I stället kan hon fortsätta sprida dessa myter om att det är hundratals
            miljoner i vinst eller utdelning, eller vad Annika Hirvonen nu
            menade – det var lite oklart.
          </note>
          <note>
            Jag kan tala om för Annika Hirvonen att det inte finns några
            sådana vinster bland friskolorna. Ganska nyligen kom en rapport
            som visade att den totala marginalen för friskolorna är ungefär
            plus 2 procent eller 2 ½ procent. Vi har två friskolekoncerner
            som har gjort utdelningar, men de koncernerna hade gått in med
            ett större ägartillskott redan tidigare. Egentligen har de alltså
            fortfarande inte tagit ut någon vinst. Fortsätt inte sprida myter
            om att det görs stora vinstuttag om hundratals miljoner! Det är
            nämligen inte sant.
          </note>
          <note>
            Sedan skulle jag vilja höra om Miljöpartiet är på väg att lämna
            januariöverenskommelsen – annars kan jag påminna om vad som står
            i överenskommelsen:
          </note>
          <note>
            ”Den enskildas valfrihet är en central del av den svenska välfärdsmodellen.
            Därför behövs en mångfald av aktörer och goda villkor för enskilt
            drivna verksamheter inom välfärden som underlättar den enskildes
            aktiva val. Regeringen kommer inte att driva eller arbeta vidare
            med förslag om vinstförbud eller andra förslag med syftet att
            införa vinstbegränsningar för privata aktörer i välfärden. Höga
            kvalitetskrav ska vara styrande. Detta kommer att uttryckas i
            vårändringsbudgeten 2019. Förslag kommer läggas för att säkerställa
            att alla aktörer inom välfärden oavsett driftform har likvärdiga
            villkor.”
          </note>
          <note>
            Tänker Miljöpartiet lämna januariöverenskommelsen?
          </note>
          <note>
            Anf. 174 ANNIKA HIRVONEN (MP) replik:
          </note>
          <note>
            Fru talman! Jag får konstatera att om någon ställer väldigt många
            frågor i en replik tar det oftast lite längre tid att svara på
            dem – man hinner inte med alla frågor.
          </note>
          <note>
            Vi börjar med vinstutdelningsfrågan. Det var Academedia som delade
            ut över 100 miljoner i vinst under pandemin; det är fakta. Men
            som jag försökte att förtydliga i mitt anförande handlar det inte
            nödvändigtvis bara om det moraliska i att några kronor som kunde
            ha gått till att se till att fler barn klarar skolan i stället
            går till aktieägare i utlandet. Det är inte bara detta som är
            problemet, utan det är också vilka drivkrafter som den här marknadsstyrningen
            ger alla skolor. Det gäller inte bara friskolorna eller dem som
            tjänar pengar i systemet, utan även de kommunala skolorna och
            de idéburna skolorna påverkas av det marknadstänkande och den
            styrningsmodell som vi har skapat och som vi inte tycker fungerar.
          </note>
          <note>
            Nej, vi kommer inte att lämna januariavtalet, och det finns ingenting
            i mitt anförande som antyder något annat. Det är dock väldigt
            glädjande att Kristina Axén Olin har läst januariavtalet; det
            är ett mycket viktigt dokument.
          </note>
          <note>
            En annan fråga som jag inte hann besvara i den första repliken
            är frågan om digitalisering av nationella prov. Den tidsplanen
            har sinkats av en ny EU-dom som har kommit, Schrems II-domen.
            Detta är mycket beklagligt. Jag ser väldigt mycket fram emot digitaliserade
            nationella prov, inte bara för att det blir ett verktyg för att
            motverka betygsinflationen, som är ett stort problem, utan också
            för att det kan avlasta från en hel del rättningsarbete när allt
            fler av proven kan automaträttas i stället för att lärare behöver
            göra detta när det gäller de enkla uppgifterna.
          </note>
          <note>
            Anf. 175 NIELS PAARUP-PETERSEN (C) replik:
          </note>
          <note>
            Fru talman! Jag ska börja med att säga att det var roligt att
            höra Moderaterna promovera januariavtalet; det är vi inte jättevana
            vid.
          </note>
          <note>
            Jag instämmer med Annika Hirvonen i att det absolut finns saker
            som inte är perfekta i skolsystemet som det är i dag. Det finns
            problem kopplat till hur systemet funkar bland annat när det gäller
            fristående skolor och kommunala skolor. Men jag tycker ändå att
            vi bör förhålla oss till fakta.
          </note>
          <note>
            En faktabit som jag tycker att vi ska precisera är att det inte
            går att ha en skola utan att det levereras överskott, för då har
            man inte möjlighet att investera i framtiden. Även kommuner måste
            gå plus.
          </note>
          <note>
            En annan del som är fakta är att det finns flera exempel på kommuner
            som satsar efter specifika krav, till exempel landsbygdsperspektiv,
            glesbygd etcetera. Detta är ingenting som är omöjligt att göra,
            så det är inte korrekt att man inte får göra det.
          </note>
          <note>
            En tredje del som är fakta är att det är direkt felaktigt om
            vi säger att vi fördelar elever efter bakgrund på grund av fristående
            skolor. I en skola där detta enbart baseras på närhet skulle segregationen
            vara total, och det skulle enbart vara föräldrarnas plånbok och
            var de har råd att köpa hus eller lägenhet eller hyra bostad som
            skulle avgöra vilken skola de kan skicka barnen till.
          </note>
          <note>
            Ytterligare en del som jag vill lyfta fram, som förefaller vara
            fakta för Annika Hirvonen men som jag vill ifrågasätta, är tron
            att kommunerna var perfekta och goda innan fristående skolor kom
            in. Det är anmärkningsvärt naivt, skulle jag vilja säga. Att undvika
            att säkra särskilt stöd och många andra saker som diskuterats
            i dag är ingenting som fristående skolor har kommit på, utan dessa
            saker har varit problem i kommuner överallt i all evighet. Det
            har däremot blivit enklare att få särskilt stöd de senaste åren,
            vilket är väldigt positivt.
          </note>
          <note>
            Miljöpartiet har lyft fram många saker. En skolpengsreform behövs;
            det är vi överens om. Men regeringen som MP ingår i har ju inte
            levererat något förslag. Är det inte dags att komma med ett förslag
            i stället för att enbart klaga på att dagens situation inte fungerar?
          </note>
          <note>
            Anf. 176 ANNIKA HIRVONEN (MP) replik:
          </note>
          <note>
            Fru talman! Jag undrar om inte Niels Paarup-Petersen gör sig
            lite dummare än vad han behöver. Vinstdebatten handlar inte om
            att vi skulle vara emot att någon går plus i sin budget, utan
            den handlar om vad som händer med det där plusset. Landar det
            i fickorna på aktieägare i utlandet, eller går det tillbaka till
            skolan? Leder det till att man öppnar nya skolor? Leder det till
            att man anställer fler lärare eller köper in fler böcker? Vad
            vet vi? Vad behöver barnen i skolorna? Det är ju detta som vinstdebatten
            handlar om.
          </note>
          <note>
            Vi i Miljöpartiet har varken föreslagit något avskaffande av
            skolvalet eller någon total närhetsprincip. Det var flera saker
            i anförandet som jag måste säga inte riktigt handlade om det som
            jag pratade om. Du får gärna upprepa, Niels, om det var någonting
            mer jag måste dementera som jag helt enkelt inte hann skriva ned
            i denna kavalkad av vantolkningar.
          </note>
          <note>
            Anf. 177 NIELS PAARUP-PETERSEN (C) replik:
          </note>
          <note>
            Fru talman! Min ärade kollega frågade om jag kunde precisera
            vad hon inte har svarat på. Jag skulle vilja inleda med att säga
            att det som Annika Hirvonen inte har svarat på är en väldigt tydlig
            fråga som jag ställde: Varför har inte regeringen kommit med ett
            förslag på att reformera skolpengen? Vi är ju överens om att detta
            borde ske, men det har inte kommit något förslag från regeringen.
            Om jag minns rätt ingår Annika Hirvonens parti i regeringen –
            även om jag kanske är lite korkad ibland anser jag att detta borde
            vara korrekt uppfattat, fru talman.
          </note>
          <note>
            Jag skulle gärna vilja höra från Annika Hirvonen vad det är som
            gör att det är möjligt att stå i kammaren och klaga på att skolpengssystemet
            inte fungerar som det ska men inte möjligt för den regering som
            man sitter i att leverera ett förslag. Min uppfattning är att
            det är handlingar som gör skillnad i skolan – inte ord.
          </note>
          <note>
            Anf. 178 ANNIKA HIRVONEN (MP) replik:
          </note>
          <note>
            Fru talman! Det som Niels Paarup-Petersen lyfter upp här om reform
            av skolpengen är ju en otroligt viktig fråga. Jag önskar att den
            hade stått högst upp i skolavsnittet i januariavtalet.
          </note>
          <note>
            Nu har ju regeringen haft fullt upp med att genomföra januariavtalet
            och dessutom hanterat pandemin. Skolan har ju blivit otroligt
            påverkad av coronapandemin, och detta har gjort att flera av de
            planerade processerna har blivit försenade. Jag hoppas ändå att
            vi i den här kammaren ska få rösta om ett reformerat skolpengssystem
            före nästa val, och jag hoppas att vi då också får en majoritet
            för det.
          </note>
          <note>
            Det finns några riktigt bra delar i den utredning som Björn Åstrand
            har lämnat som berör skolpengen, bland annat det faktum att de
            kommunala skolorna inte blir kompenserade i systemet för sitt
            skolpliktsansvar. Detta är alltså ansvaret att alltid erbjuda
            barn en utbildningsplats i närheten av där de bor, oavsett om
            barnet är nyinflyttat och bor längst ut i skogen eller, för den
            delen, om en fristående skola går i konkurs.
          </note>
          <note>
            Jag hoppas att vi blir överens om det förslaget.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 8 april.)
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av skr. 2020/21:115 Verksamheten i Europeiska unionen
            under 2020
          </note>
          <note>
            2020/21:3909 av Björn Söder m.fl. (SD)
          </note>
          <note>
            2020/21:3910 av Håkan Svenneling m.fl. (V)
          </note>
          <note>
            2020/21:3925 av Kerstin Lundgren m.fl. (C)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 6 april
          </note>
          <note>
            2020/21:620 Evenemangsstöd till bland annat kultur och idrott
          </note>
          <note>
            av Edward Riedl (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:621 Åtgärder mot hedersrelaterat våld och förtryck
          </note>
          <note>
            av Alexandra Anstrell (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:622 Företag som nekats kortidsstöd
          </note>
          <note>
            av Alexandra Anstrell (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:623 Ökande säkerhetshot mot Sverige
          </note>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 6 april
          </note>
          <note>
            2020/21:2411 Simulatortest för bedömning av körförmåga
          </note>
          <note>
            av Johan Hultberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2412 Kustnära fiske
          </note>
          <note>
            av Runar Filper (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2413 Ojämlik tillgänglighet till bröstcancerrehabilitering
          </note>
          <note>
            av Ulrika Jörgensen (M)
          </note>
          <note>
            till socialminister Lena Hallengren (S)
          </note>
          <note>
            2020/21:2414 Trafikmedicinska krav för körkort
          </note>
          <note>
            av Johan Hultberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2415 Säkerställande av enhetliga kriterier vid granskning
            av studieförbunden
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2416 Tillgång till studieförbundens system, underlag
            och samverkanspartner för att kunna utföra en rättvis revision
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2417 Rysslands truppnärvaro vid gränsen mot Ukraina
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2418 Skattemedel till föreningar inom studieförbunden
            med kopplingar till extremism och organiserad brottslighet
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2419 Åtgärder för att begränsa fusk bland studieförbunden
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2420 Uppföljning av bidragsfusk hos studieförbunden
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2421 Uppgifter som framkommit om Tillväxtverket
          </note>
          <note>
            av Ann-Charlotte Hammar Johnsson (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2422 Pant på mobiler och liknande
          </note>
          <note>
            av Åsa Coenraads (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2423 Internationellt skydd av armeniska kulturskatter
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2424 Digital arkivering av bokföring
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2425 Överlåtelse av ålfisketillstånd
          </note>
          <note>
            av Runar Filper (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2426 Tillståndsprocessen för vattenbruk
          </note>
          <note>
            av Runar Filper (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2427 Klassificering av vattenbruk
          </note>
          <note>
            av Runar Filper (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2428 Ansökan om slutförvar och utbyggd kapacitet för
            mellanlagring av använt kärnbränsle
          </note>
          <note>
            av Mattias Bäckström Johansson (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2429 Brister i utbetalningar av stöd
          </note>
          <note>
            av Alexander Christiansson (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2430 Stenmård
          </note>
          <note>
            av Runar Filper (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2431 Vacciner till andra länder
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            § 23 Kammaren åtskildes kl. 21 . 49 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 7 anf. 24 (delvis)
            ,
          </note>
          <note>
            av förste vice talmannen därefter till och med § 9 anf. 51 (delvis)
            ,
          </note>
          <note>
            av tredje vice talmannen därefter till och med § 10 anf. 81 (delvis)
            ,
          </note>
          <note>
            av förste vice talmannen därefter till och med § 15 anf. 109
            (delvis) ,
          </note>
          <note>
            av tredje vice talmannen därefter till och med § 18 anf. 130
            (delvis) ,
          </note>
          <note>
            av förste vice talmannen därefter till och med § 19 anf. 155
            (delvis) och
          </note>
          <note>
            av tredje vice talmannen därefter till dess slut .
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om faktapromemoria
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Ändringar i statens budget för 2021 – Stöd till äldreomsorgen
            med anledning av coronaviruset
          </note>
          <note>
            Finansutskottets betänkande 2020/21:FiU46
          </note>
          <note>
            Anf. 1 ÅSA WESTLUND (S)
          </note>
          <note>
            Anf. 2 ELISABETH SVANTESSON (M)
          </note>
          <note>
            Anf. 3 ÅSA WESTLUND (S) replik
          </note>
          <note>
            Anf. 4 TALMANNEN
          </note>
          <note>
            Anf. 5 ELISABETH SVANTESSON (M) replik
          </note>
          <note>
            Anf. 6 ÅSA WESTLUND (S) replik
          </note>
          <note>
            Anf. 7 ELISABETH SVANTESSON (M) replik
          </note>
          <note>
            Anf. 8 DENNIS DIOUKAREV (SD)
          </note>
          <note>
            Anf. 9 ULLA ANDERSSON (V)
          </note>
          <note>
            Anf. 10 ÅSA WESTLUND (S) replik
          </note>
          <note>
            Anf. 11 ULLA ANDERSSON (V) replik
          </note>
          <note>
            Anf. 12 ÅSA WESTLUND (S) replik
          </note>
          <note>
            Anf. 13 ULLA ANDERSSON (V) replik
          </note>
          <note>
            Anf. 14 JAKOB FORSSMED (KD)
          </note>
          <note>
            Anf. 15 JOAR FORSSELL (L)
          </note>
          <note>
            Anf. 16 ULLA ANDERSSON (V) replik
          </note>
          <note>
            Anf. 17 JOAR FORSSELL (L) replik
          </note>
          <note>
            Anf. 18 ULLA ANDERSSON (V) replik
          </note>
          <note>
            Anf. 19 JOAR FORSSELL (L) replik
          </note>
          <note>
            Anf. 20 KAROLINA SKOG (MP)
          </note>
          <note>
            (Beslut fattades under § 14.)
          </note>
          <note>
            § 7 Redovisning av åtgärder i enlighet med målsättningarna i
            det nationella brottsförebyggande programmet Tillsammans mot brott
          </note>
          <note>
            Justitieutskottets betänkande 2020/21:JuU17
          </note>
          <note>
            Anf. 21 PETTER LÖBERG (S)
          </note>
          <note>
            Anf. 22 ELLEN JUNTTI (M)
          </note>
          <note>
            Anf. 23 HELENA VILHELMSSON (C)
          </note>
          <note>
            Anf. 24 LINDA WESTERLUND SNECKER (V)
          </note>
          <note>
            Anf. 25 ELLEN JUNTTI (M) replik
          </note>
          <note>
            Anf. 26 LINDA WESTERLUND SNECKER (V) replik
          </note>
          <note>
            Anf. 27 ELLEN JUNTTI (M) replik
          </note>
          <note>
            Anf. 28 LINDA WESTERLUND SNECKER (V) replik
          </note>
          <note>
            Anf. 29 INGEMAR KIHLSTRÖM (KD)
          </note>
          <note>
            Anf. 30 JOHAN PEHRSON (L)
          </note>
          <note>
            (Beslut fattades under § 14.)
          </note>
          <note>
            § 8 Riksrevisionens rapport om effektiviteten vid Kriminalvårdens
            anstalter
          </note>
          <note>
            Justitieutskottets betänkande 2020/21:JuU20
          </note>
          <note>
            Anf. 31 ELLEN JUNTTI (M)
          </note>
          <note>
            Anf. 32 KATJA NYBERG (SD)
          </note>
          <note>
            Anf. 33 HELENA VILHELMSSON (C)
          </note>
          <note>
            Anf. 34 INGEMAR KIHLSTRÖM (KD)
          </note>
          <note>
            Anf. 35 JOHAN PEHRSON (L)
          </note>
          <note>
            Anf. 36 CARINA ÖDEBRINK (S)
          </note>
          <note>
            Anf. 37 ELLEN JUNTTI (M) replik
          </note>
          <note>
            Anf. 38 CARINA ÖDEBRINK (S) replik
          </note>
          <note>
            Anf. 39 ELLEN JUNTTI (M) replik
          </note>
          <note>
            Anf. 40 CARINA ÖDEBRINK (S) replik
          </note>
          <note>
            Anf. 41 LINDA WESTERLUND SNECKER (V)
          </note>
          <note>
            Anf. 42 RASMUS LING (MP)
          </note>
          <note>
            Anf. 43 JOHAN PEHRSON (L) replik
          </note>
          <note>
            Anf. 44 RASMUS LING (MP) replik
          </note>
          <note>
            Anf. 45 JOHAN PEHRSON (L) replik
          </note>
          <note>
            Anf. 46 RASMUS LING (MP) replik
          </note>
          <note>
            (Beslut fattades under § 14.)
          </note>
          <note>
            § 9 Effektivare hantering av häktningar och minskad isolering
          </note>
          <note>
            Justitieutskottets betänkande 2020/21:JuU43
          </note>
          <note>
            Anf. 47 ELLEN JUNTTI (M)
          </note>
          <note>
            Anf. 48 KATJA NYBERG (SD)
          </note>
          <note>
            Anf. 49 HELENA VILHELMSSON (C)
          </note>
          <note>
            Anf. 50 LINDA WESTERLUND SNECKER (V)
          </note>
          <note>
            Anf. 51 INGEMAR KIHLSTRÖM (KD)
          </note>
          <note>
            Anf. 52 CARINA ÖDEBRINK (S)
          </note>
          <note>
            Anf. 53 ELLEN JUNTTI (M) replik
          </note>
          <note>
            Anf. 54 CARINA ÖDEBRINK (S) replik
          </note>
          <note>
            Anf. 55 ELLEN JUNTTI (M) replik
          </note>
          <note>
            Anf. 56 CARINA ÖDEBRINK (S) replik
          </note>
          <note>
            Anf. 57 INGEMAR KIHLSTRÖM (KD) replik
          </note>
          <note>
            Anf. 58 CARINA ÖDEBRINK (S) replik
          </note>
          <note>
            Anf. 59 INGEMAR KIHLSTRÖM (KD) replik
          </note>
          <note>
            Anf. 60 CARINA ÖDEBRINK (S) replik
          </note>
          <note>
            Anf. 61 KATJA NYBERG (SD) replik
          </note>
          <note>
            Anf. 62 CARINA ÖDEBRINK (S) replik
          </note>
          <note>
            Anf. 63 KATJA NYBERG (SD) replik
          </note>
          <note>
            Anf. 64 CARINA ÖDEBRINK (S) replik
          </note>
          <note>
            Anf. 65 JOHAN PEHRSON (L)
          </note>
          <note>
            Anf. 66 RASMUS LING (MP)
          </note>
          <note>
            (Beslut fattades under § 14.)
          </note>
          <note>
            § 10 Alkohol-, narkotika-, dopnings-, tobaks- och spelfrågor
          </note>
          <note>
            Socialutskottets betänkande 2020/21:SoU20
          </note>
          <note>
            Anf. 67 JOHAN HULTBERG (M)
          </note>
          <note>
            Anf. 68 CHRISTINA ÖSTBERG (SD)
          </note>
          <note>
            Anf. 69 ANDERS W JONSSON (C)
          </note>
          <note>
            Anf. 70 KARIN RÅGSJÖ (V)
          </note>
          <note>
            Anf. 71 PIA STEENSLAND (KD)
          </note>
          <note>
            Anf. 72 KARIN RÅGSJÖ (V) replik
          </note>
          <note>
            Anf. 73 PIA STEENSLAND (KD) replik
          </note>
          <note>
            Anf. 74 KARIN RÅGSJÖ (V) replik
          </note>
          <note>
            Anf. 75 PIA STEENSLAND (KD) replik
          </note>
          <note>
            Anf. 76 BARBRO WESTERHOLM (L)
          </note>
          <note>
            Anf. 77 LENA EMILSSON (S)
          </note>
          <note>
            Anf. 78 PIA STEENSLAND (KD) replik
          </note>
          <note>
            Anf. 79 LENA EMILSSON (S) replik
          </note>
          <note>
            Anf. 80 PIA STEENSLAND (KD) replik
          </note>
          <note>
            Anf. 81 LENA EMILSSON (S) replik
          </note>
          <note>
            Anf. 82 KARIN RÅGSJÖ (V) replik
          </note>
          <note>
            Anf. 83 LENA EMILSSON (S) replik
          </note>
          <note>
            Anf. 84 KARIN RÅGSJÖ (V) replik
          </note>
          <note>
            Anf. 85 LENA EMILSSON (S) replik
          </note>
          <note>
            Anf. 86 JOHAN HULTBERG (M) replik
          </note>
          <note>
            Anf. 87 LENA EMILSSON (S) replik
          </note>
          <note>
            Anf. 88 JOHAN HULTBERG (M) replik
          </note>
          <note>
            Anf. 89 LENA EMILSSON (S) replik
          </note>
          <note>
            Anf. 90 BARBRO WESTERHOLM (L) replik
          </note>
          <note>
            Anf. 91 LENA EMILSSON (S) replik
          </note>
          <note>
            Anf. 92 BARBRO WESTERHOLM (L) replik
          </note>
          <note>
            Anf. 93 LENA EMILSSON (S) replik
          </note>
          <note>
            Anf. 94 NICKLAS ATTEFJORD (MP)
          </note>
          <note>
            Anf. 95 ANDERS W JONSSON (C) replik
          </note>
          <note>
            Anf. 96 NICKLAS ATTEFJORD (MP) replik
          </note>
          <note>
            Anf. 97 ANDERS W JONSSON (C) replik
          </note>
          <note>
            Anf. 98 NICKLAS ATTEFJORD (MP) replik
          </note>
          <note>
            Anf. 99 JOHAN HULTBERG (M) replik
          </note>
          <note>
            Anf. 100 NICKLAS ATTEFJORD (MP) replik
          </note>
          <note>
            Anf. 101 JOHAN HULTBERG (M) replik
          </note>
          <note>
            Anf. 102 NICKLAS ATTEFJORD (MP) replik
          </note>
          <note>
            (Beslut fattades under § 14.)
          </note>
          <note>
            § 11 Grönbok om åldrande – Främja solidaritet och ansvar mellan
            generationerna
          </note>
          <note>
            Socialutskottets utlåtande 2020/21:SoU35
          </note>
          <note>
            Anf. 103 ACKO ANKARBERG JOHANSSON (KD)
          </note>
          <note>
            Anf. 104 ANN-CHRISTIN AHLBERG (S)
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 24 mars
          </note>
          <note>
            SoU33 Vård av unga vid Statens institutionsstyrelses särskilda
            ungdomshem
          </note>
          <note>
            TU7 Sjöfartsfrågor
          </note>
          <note>
            TU8 Kollektivtrafikfrågor
          </note>
          <note>
            § 13 Beslut om ärende som slutdebatterats den 25 mars
          </note>
          <note>
            KrU4 Kultur för alla
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            FiU46 Ändringar i statens budget för 2021 – Stöd till äldreomsorgen
            med anledning av coronaviruset
          </note>
          <note>
            JuU17 Redovisning av åtgärder i enlighet med målsättningarna
            i det nationella brottsförebyggande programmet Tillsammans mot
            brott
          </note>
          <note>
            JuU20 Riksrevisionens rapport om effektiviteten vid Kriminalvårdens
            anstalter
          </note>
          <note>
            JuU43 Effektivare hantering av häktningar och minskad isolering
          </note>
          <note>
            SoU20 Alkohol-, narkotika-, dopnings-, tobaks- och spelfrågor
          </note>
          <note>
            § 15 (forts. från § 11) Grönbok om åldrande – Främja solidaritet
            och ansvar mellan generationerna (forts. SoU35)
          </note>
          <note>
            Anf. 105 ANN-BRITT ÅSEBOL (M)
          </note>
          <note>
            Anf. 106 CHRISTINA ÖSTBERG (SD)
          </note>
          <note>
            Anf. 107 ANDERS W JONSSON (C)
          </note>
          <note>
            Anf. 108 KARIN RÅGSJÖ (V)
          </note>
          <note>
            Anf. 109 BARBRO WESTERHOLM (L)
          </note>
          <note>
            Anf. 110 NICKLAS ATTEFJORD (MP)
          </note>
          <note>
            (Beslut skulle fattas den 8 april.)
          </note>
          <note>
            § 16 Livmoderhalscancer
          </note>
          <note>
            Socialutskottets betänkande 2020/21:SoU36
          </note>
          <note>
            Anf. 111 ACKO ANKARBERG JOHANSSON (KD)
          </note>
          <note>
            Anf. 112 DAG LARSSON (S)
          </note>
          <note>
            Anf. 113 ULRIKA JÖRGENSEN (M)
          </note>
          <note>
            Anf. 114 CLARA ARANDA (SD)
          </note>
          <note>
            Anf. 115 ANDERS W JONSSON (C)
          </note>
          <note>
            Anf. 116 KARIN RÅGSJÖ (V)
          </note>
          <note>
            Anf. 117 BARBRO WESTERHOLM (L)
          </note>
          <note>
            Anf. 118 NICKLAS ATTEFJORD (MP)
          </note>
          <note>
            (Beslut skulle fattas den 8 april.)
          </note>
          <note>
            § 17 Punktskatt
          </note>
          <note>
            Skatteutskottets betänkande 2020/21:SkU20
          </note>
          <note>
            Anf. 119 BORIANA ÅBERG (M)
          </note>
          <note>
            Anf. 120 DAVID LÅNG (SD)
          </note>
          <note>
            Anf. 121 HELENA VILHELMSSON (C)
          </note>
          <note>
            Anf. 122 TONY HADDOU (V)
          </note>
          <note>
            Anf. 123 HAMPUS HAGMAN (KD)
          </note>
          <note>
            Anf. 124 PATRIK LUNDQVIST (S)
          </note>
          <note>
            Anf. 125 BORIANA ÅBERG (M) replik
          </note>
          <note>
            Anf. 126 PATRIK LUNDQVIST (S) replik
          </note>
          <note>
            Anf. 127 BORIANA ÅBERG (M) replik
          </note>
          <note>
            Anf. 128 PATRIK LUNDQVIST (S) replik
          </note>
          <note>
            Anf. 129 REBECKA LE MOINE (MP)
          </note>
          <note>
            (Beslut skulle fattas den 8 april.)
          </note>
          <note>
            § 18 Skatteförfarande och folkbokföring
          </note>
          <note>
            Skatteutskottets betänkande 2020/21:SkU22
          </note>
          <note>
            Anf. 130 BORIANA ÅBERG (M)
          </note>
          <note>
            Anf. 131 DAVID LÅNG (SD)
          </note>
          <note>
            Anf. 132 ALIREZA AKHONDI (C)
          </note>
          <note>
            Anf. 133 FÖRSTE VICE TALMANNEN
          </note>
          <note>
            Anf. 134 BORIANA ÅBERG (M) replik
          </note>
          <note>
            Anf. 135 ALIREZA AKHONDI (C) replik
          </note>
          <note>
            Anf. 136 BORIANA ÅBERG (M) replik
          </note>
          <note>
            Anf. 137 ALIREZA AKHONDI (C) replik
          </note>
          <note>
            Anf. 138 TONY HADDOU (V)
          </note>
          <note>
            Anf. 139 HAMPUS HAGMAN (KD)
          </note>
          <note>
            Anf. 140 GULAN AVCI (L)
          </note>
          <note>
            Anf. 141 ANNA VIKSTRÖM (S)
          </note>
          <note>
            Anf. 142 REBECKA LE MOINE (MP)
          </note>
          <note>
            (Beslut skulle fattas den 8 april.)
          </note>
          <note>
            § 19 Övergripande skolfrågor
          </note>
          <note>
            Utbildningsutskottets betänkande 2020/21:UbU10
          </note>
          <note>
            Anf. 143 KRISTINA AXÉN OLIN (M)
          </note>
          <note>
            Anf. 144 PATRICK RESLOW (SD)
          </note>
          <note>
            Anf. 145 NIELS PAARUP-PETERSEN (C)
          </note>
          <note>
            Anf. 146 DANIEL RIAZAT (V)
          </note>
          <note>
            Anf. 147 CHRISTIAN CARLSSON (KD)
          </note>
          <note>
            Anf. 148 ROGER HADDAD (L)
          </note>
          <note>
            Anf. 149 PATRICK RESLOW (SD) replik
          </note>
          <note>
            Anf. 150 ROGER HADDAD (L) replik
          </note>
          <note>
            Anf. 151 PATRICK RESLOW (SD) replik
          </note>
          <note>
            Anf. 152 ROGER HADDAD (L) replik
          </note>
          <note>
            Anf. 153 LINUS SKÖLD (S)
          </note>
          <note>
            Anf. 154 KRISTINA AXÉN OLIN (M) replik
          </note>
          <note>
            Anf. 155 LINUS SKÖLD (S) replik
          </note>
          <note>
            Anf. 156 KRISTINA AXÉN OLIN (M) replik
          </note>
          <note>
            Anf. 157 LINUS SKÖLD (S) replik
          </note>
          <note>
            Anf. 158 ROGER HADDAD (L) replik
          </note>
          <note>
            Anf. 159 LINUS SKÖLD (S) replik
          </note>
          <note>
            Anf. 160 ROGER HADDAD (L) replik
          </note>
          <note>
            Anf. 161 LINUS SKÖLD (S) replik
          </note>
          <note>
            Anf. 162 NIELS PAARUP-PETERSEN (C) replik
          </note>
          <note>
            Anf. 163 LINUS SKÖLD (S) replik
          </note>
          <note>
            Anf. 164 NIELS PAARUP-PETERSEN (C) replik
          </note>
          <note>
            Anf. 165 LINUS SKÖLD (S) replik
          </note>
          <note>
            Anf. 166 PATRICK RESLOW (SD) replik
          </note>
          <note>
            Anf. 167 LINUS SKÖLD (S) replik
          </note>
          <note>
            Anf. 168 PATRICK RESLOW (SD) replik
          </note>
          <note>
            Anf. 169 LINUS SKÖLD (S) replik
          </note>
          <note>
            Anf. 170 ANNIKA HIRVONEN (MP)
          </note>
          <note>
            Anf. 171 KRISTINA AXÉN OLIN (M) replik
          </note>
          <note>
            Anf. 172 ANNIKA HIRVONEN (MP) replik
          </note>
          <note>
            Anf. 173 KRISTINA AXÉN OLIN (M) replik
          </note>
          <note>
            Anf. 174 ANNIKA HIRVONEN (MP) replik
          </note>
          <note>
            Anf. 175 NIELS PAARUP-PETERSEN (C) replik
          </note>
          <note>
            Anf. 176 ANNIKA HIRVONEN (MP) replik
          </note>
          <note>
            Anf. 177 NIELS PAARUP-PETERSEN (C) replik
          </note>
          <note>
            Anf. 178 ANNIKA HIRVONEN (MP) replik
          </note>
          <note>
            (Beslut skulle fattas den 8 april.)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Kammaren åtskildes kl. 21.49.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
