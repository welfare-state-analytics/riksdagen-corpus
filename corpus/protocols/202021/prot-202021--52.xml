<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--52</head>
          <docDate when="2020-12-11">2020-12-11</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 20 november justerades.
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 208
          </note>
          <note>
            Till riksdagen
          </note>
          <note>
            Interpellation 2020/21:208 Pausad polisutbildning och organiserad
            kriminalitet
          </note>
          <note>
            av Katja Nyberg (SD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 22 januari 2021.
          </note>
          <note>
            Stockholm den 10 december 2020
          </note>
          <note>
            Justitiedepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 3 Anmälan om granskningsrapport
          </note>
          <note>
            Tjänstgörande ålderspresidenten anmälde att följande gransknings
            ­ rapport hade kommit in från Riksrevisionen och överlämnats till
            konstitu ­ tionsutskottet :
          </note>
          <note>
            RiR 2020:26 För förtroendets skull – granskningsnämndens granskning
            av public service
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2020/21:3787 och 3788 till justitieutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Sammansatta utrikes- och försvarsutskottets betänkande
          </note>
          <note>
            2020/21:UFöU4 Säkerhetspolitisk inriktning – Totalförsvaret 2021–2025
          </note>
          <note>
            Försvarsutskottets betänkande
          </note>
          <note>
            2020/21:FöU4 Totalförsvaret 2021–2025
          </note>
          <note>
            Arbetsmarknadsutskottets betänkande
          </note>
          <note>
            2020/21:AU1 Utgiftsområde 13 Jämställdhet och nyanlända invandrares
            etablering
          </note>
          <note>
            Socialförsäkringsutskottets betänkanden
          </note>
          <note>
            2020/21:SfU2 Utgiftsområde 11 Ekonomisk trygghet vid ålderdom
          </note>
          <note>
            2020/21:SfU3 Utgiftsområde 12 Ekonomisk trygghet för familjer
            och barn
          </note>
          <note>
            Arbetsmarknadsutskottets utlåtande
          </note>
          <note>
            2020/21:AU6 Subsidiaritetsprövning av kommissionens förslag till
            direktiv om tillräckliga minimilöner i Europeiska unionen
          </note>
          <note>
            § 6 Svar på interpellation 2020/21:90 om det kommunala vetot
          </note>
          <note type="speaker">
            Anf. 1 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Mattias Bäckström Johansson har frågat
            mig om jag avser att verka för att begränsa det kommunala självbestämmandet
            vid etablering av vindkraft.
          </note>
          <note>
            Det har framförts kritik mot bestämmelsen om kommunal tillstyrkan
            vid miljöprövning av vindkraftsanläggningar . Kritiken består
            bland annat i att bestämmelsen ger vindkraft en särställning i
            miljöbalken eftersom det saknas reglerade beslutskriterier och
            ett beslut om tillstyrkan kan ändras under processens gång. Bestämmelsens
            tillämpning uppfattas som rätts ­ osäker och anges påverka handläggningstiderna
            negativt. Detta påverkar möjligheten och intresset för att investera
            i vindkraft.
          </note>
          <note>
            Riksdagen har efter förslag från regeringen antagit ett mål om
            att 100 procent av elproduktionen ska vara förnybar 2040. Vindkraftens
            utbyggnad är en central del av denna utveckling och för möjligheterna
            att nå det målet. Trots vindkraftens särställning i miljöbalken
            kan man se en positiv trend vad gäller utbyggnaden, men det kommer
            ändå att krävas omfattande insatser för att Sverige ska kunna
            nå målet. Därför är det av stor vikt att miljöprövningen präglas
            av effektivitet och förutsägbarhet.
          </note>
          <note>
            Regeringen har tillsatt en utredning för att se över bestämmelsen
            om kommunal tillstyrkan och lämna förslag på hur bestämmelsen
            kan tas bort och hur det kommunala inflytandet kan tillgodoses
            på annat sätt . I utred ­ ningen ingår även att titta på alternativa
            lösningar om det saknas förutsättningar för att ta bort bestämmelsen
            .
          </note>
          <note>
            Av kommittédirektiven framgår även att utredningen ska beskriva
            konsekvenserna för kommunerna, och o m något av förslagen i betänkandet
            påverkar den kommunala självstyrelsen ska de särskilda avvägningar
            som lett fram till förslagen särskilt redovisas.
          </note>
          <note>
            Syftet med utredningen är således att göra miljöprövningen av
            vindkrafts ­ anläggningar mer rättssäker och förutsägbar, inte
            att begränsa det kommunala självbestämmandet.
          </note>
          <note type="speaker">
            Anf. 2 MATTIAS BÄCKSTRÖM JOHANSSON (SD):
          </note>
          <note>
            Herr ålderspresident! Jag får inledningsvis tacka statsrådet
            för svaret på min interpellation.
          </note>
          <note>
            Vid etableringen av vindkraft, som utgör miljöfarlig verksamhet
            i lagstiftningen, har kommunerna i dag direkt inflytande över
            etableringen genom sitt kommunala veto.
          </note>
          <note>
            Vid etableringen av större tillståndspliktiga vindkraftverk finns
            i dag också krav på att etableringen aktivt ska tillstyrkas av
            kommunen för att man ska kunna gå vidare med miljöprövningen.
            Detta innebär att det definitiva beslutet om stora etableringar
            fattas så nära medborgarna som möjligt, vilket är angeläget ur
            ett demokratiskt perspektiv.
          </note>
          <note>
            Statsrådet lyfter i svaret fram att vindkraften har en särställning
            i miljö ­ balken. Då kan man undra varför den har det. Jo, det
            härrör från den tid då man hade en prövning enligt både plan-
            och bygglagen och miljöbalken. För drygt tio år sedan, 2009, ville
            man göra en förenkling för att undvika dessa dubbla förfaranden
            och prövningen enligt båda dessa lagar. Det man uttryckligen efterfrågade
            då var en förenkling, som landade i det kommu ­ nala veto vi har
            i dag.
          </note>
          <note>
            Jag tycker att det är ett bekymmer att man inte är nöjd med den
            förenklingen utan vill ta det ytterligare ett steg. Det finns
            en hänvisning till branschen, som önskar förändra processen, och
            det finns fler som vill göra ytterligare inskränkningar i det
            kommunala självbestämmande som finns.
          </note>
          <note>
            Herr ålderspresident! Jag tror att man måste ha förståelse för
            att det här påverkar människor, engagerar människor och ger människor
            en stark känsla av maktlöshet. Det handlar ofta om etableringar
            ute på landsbygden, i glesbygd utanför tätorter. Man har kanske
            köpt en fastighet eller byggt något där familjen har valt att
            bosätta sig för att man trivs i den omgivningen med de förutsättningar
            som har funnits där. Sedan kommer en vindkraftsetablering. Det
            behöver inte handla om det; det skulle kunna handla om etablering
            av en gruva eller någon annan industriell verksamhet. Det gör
            människor oroliga. Man känner att man vill veta vem som beslutar
            om etableringarna, var de ska ske och så vidare. Att då börja
            göra ytterligare inskränkningar och på olika sätt förflytta makt
            från de politiker som står kommunmedborgarna närmast tror jag
            är väldigt olyckligt.
          </note>
          <note>
            Statsrådet redogör för de kommittédirektiv som utredningen fått,
            som uttryckligen säger att om man i betänkandet gör inskränkningar
            i det kommunala självstyret ska man redogöra för varför man föreslår
            detta. Det är precis det som oroar Sverigedemokraterna – att man
            avser att göra ytter ­ ligare inskränkningar i det kommunala självstyret
            och att det kan komma till sådana avgränsningar.
          </note>
          <note>
            Det är också det som är min ursprungliga frågeställning i interpellatio
            ­ nen. Jag upprepar min fråga, herr ålderspresident: Kommer ministern
            och regeringen att verka för att ytterligare begränsa det kommunala
            självbestämmandet? Vad kommer att vara viktigast för regeringen
            när man gör bedömningen när förslaget återkommer?
          </note>
          <note type="speaker">
            Anf. 3 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Tack så mycket, Mattias Bäckström Johansson,
            för den här interpellationen!
          </note>
          <note>
            Jag instämmer i att det är viktigt att vi har en debatt om den
            här frågan och att vi är klara och tydliga med vad som är bakgrunden
            till utredningen som regeringen har tillsatt.
          </note>
          <note>
            Precis som Mattias Bäckström Johansson refererar till finns det
            en bakgrund där man gav just vindkraftsetablering en unik särställning
            i miljöbalken. Till skillnad från andra energislag, andra verksamheter
            – Mattias Bäckström Johansson nämnde gruvor – och precis allt
            annat finns det här en bestämmelse att kommunen utan att behöva
            ange några motiv kan lägga in ett veto. Det finns heller ingen
            bortre tidsgräns för när kommunen kan göra detta, så man kan ändra
            sig på ett väldigt sent stadium.
          </note>
          <note>
            Det här har påpekats sedan förändringen gjordes, för tidigare
            skulle vindkraftsparker och vindkraft över huvud taget prövas
            enligt plan- och bygglagen.
          </note>
          <note>
            Anledningen till att man ändrade – detta var under en annan regering
            – var att man inte ville att prövning skulle ske enligt både miljöbalken
            och plan- och bygglagen. Därför avskaffades kravet på bygglov
            och detaljplan vid vindkraftsetableringar, som tillståndsprövas
            enligt miljöbalken.
          </note>
          <note>
            Ett beslut om bygglov eller detaljplan föregås av en bestämd
            process med krav på motivering och uppställda beslutskriterier.
            Ett beslut om kommunal tillstyrkan, däremot, måste inte motiveras,
            och tidsgräns saknas, som sagt.
          </note>
          <note>
            Detta har fått mycket kritik, från länsstyrelser, domstolar,
            myndigheter, vissa kommuner och verksamhetsutövare. Sammanfattningsvis
            går denna kritik ut på att bestämmelsen anses vara ett hinder
            i prövningsprocessen, ge stor rättsosäkerhet och vara ineffektiv.
            Detta är väldigt allvarlig kritik som regeringen behöver lyssna
            på.
          </note>
          <note>
            Energimyndigheten och Naturvårdsverket föreslog redan 2017 att
            man skulle ta bort bestämmelsen om kommunal tillstyrkan, inte
            för att begränsa kommunernas självbestämmande utan för att göra
            processen likvärdig med vad som gäller för andra etableringar.
            Det är inte bara vindkraft som påverkar kommuninvånare, grannar
            och liknande, utan det gäller alla verksamheter. Men det är också
            viktigt att alla verksamheter behandlas likvärdigt.
          </note>
          <note>
            Det demokratiska inflytandet sker naturligtvis på valdagen och
            i dialog med de företrädare som sitter i kommunen, även i alla
            andra ärenden. Det är inte bara vindkraften som kan väcka debatt
            lokalt.
          </note>
          <note>
            Denna utredning ska se till så att vi kan underlätta för vindkraftsetableringar
            men samtidigt säkra och tillgodose det kommunala inflytandet.
            Vad utredaren kommer fram till återstår att se.
          </note>
          <note type="speaker">
            Anf. 4 MATTIAS BÄCKSTRÖM JOHANSSON (SD):
          </note>
          <note>
            Herr ålderspresident! Jag tycker att statsrådet undviker att
            svara på vad som kommer att väga tyngst när man kommer att göra
            avvägningar mellan de förslag som finns i detta betänkande. Är
            det kommunala självbestämmandet det som kommer att väga tyngst
            och som man kommer att luta sig mot, eller är det att förenkla
            vindkraftsetableringarna och se till att man gör ytterligare inskränkningar
            i det kommunala självbestämmandet? Här lyfter man upp dem som
            vill, men Sveriges Kommuner och Regioner, till exempel, är emot
            att ytterligare inskränkningar görs eller att det kommunala vetot
            tas bort.
          </note>
          <note>
            Skillnaden blir att övrig industri som vill etablera sig faller
            inom planmonopolet och det krävs en detaljplan, vilket innebär
            en betydligt mer omfattande process och involverar människor på
            ett mer strukturerat och systematiskt sätt än vad som krävs för
            vindkraften tack vare den här särställningen i miljöbalken. Det
            skulle åtminstone för Sverigedemokraterna kunna vara en tänkbar
            återgång: att ta det genom plan- och bygglagen och ge möjlighet
            till prövning under längre tid.
          </note>
          <note>
            En annan del av en sådan här demokratisk process är ju det faktum
            att vi har val vart fjärde år, där majoritetsförhållanden kan
            förändras. Sverige ­ demokraterna tycker att det är rimligt att
            det, om en majoritet skiftar efter ett val och det finns en pågående
            process, ska finnas möjlighet för den folkvalda församlingen att
            ompröva de beslut där utgången inte har hunnit vinna laga kraft
            eller att dra tillbaka ett pågående arbete med en detaljplan.
            Detta sker i väldigt många andra fall när det gäller etablering
            av industri ­ verksamhet eller var man ska bygga bostadsområden
            eller skolor – att det blir ändringar utifrån vad medborgarna
            har tyckt. Vindkraften ska inte ha en särställning såtillvida
            att den inte ska behöva lyda under samma förut ­ sättningar som
            annan verksamhet. Statsrådet får gärna återkomma till detta. Tycker
            man över huvud taget att det ska kunna omprövas eller inte?
          </note>
          <note>
            Det är ju inte rena vilda västern. I prövningar av mark- och
            miljödomstol har exempelvis redan konstaterats att man inte kan
            återta en tillstyrkan efter det att man har meddelat dom. Detta
            har redan prövats och är fullt rimligt. Men det borde vara väldigt
            centralt i en demokrati att det ska finnas möjlighet att ändra
            beslutet och tillstyrkan under processens gång, till exempel efter
            ett val när folket har sagt sitt.
          </note>
          <note>
            Jag skulle gärna se att statsrådet svarade på vilken uppfattning
            hon har. Ska man kunna ändra det beslut man har tagit efter ett
            val, exempelvis, när majoriteten har skiftat, eller ska man inte
            kunna göra det? Och vad kommer att väga tyngst för regeringen?
            Kommer det att vara det kommunala självbestämmandet, eller kommer
            de här förenklingarna att vara viktigare?
          </note>
          <note type="speaker">
            Anf. 5 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Jag vill gärna redogöra för vad utredningen
            har fått för direktiv. Direktiven är bland annat att kartlägga
            och analysera de invändningar som framförts från framför allt
            kommunerna men även från andra aktörer, att föreslå hur de problem
            som identifierats skulle kunna lösas, att föreslå hur bestämmelsen
            om kommunal tillstyrkan kan tas bort och hur det kommunala inflytandet
            kan tillgodoses på annat sätt, att analysera de alternativa förslag
            som lämnats och att, om det saknas förutsättningar, föreslå någon
            eller några alternativa lösningar med anledning av den kritik
            som framförts mot tillämpningen av 16 kap. 4 § miljöbalken, det
            vill säga det kommunala vetot, däribland möjligheten att låta
            vindkraft prövas även enligt plan- och bygglagen, vilket gäller
            för många andra miljöfarliga verksamheter enligt miljöbalken.
          </note>
          <note>
            Mitt svar till Mattias Bäckström Johansson är att vindkraftsetablering
            inte, enligt min uppfattning, ska ha någon absolut särställning
            och omfattas av särreglering enligt miljöbalken. Det är också
            detta vi har bett utredaren att föreslå – hur man ska kunna tillgodose
            det kommunala självstyret på annat sätt. Så som det är nu råder
            faktiskt mycket stor osäkerhet för stora etableringar. Jag tror
            att även Sverigedemokraterna instämmer i att om man en gång har
            fått klartecken för en stor investering, vindkraft eller något
            annat, blir det väldigt rättsosäkert om det beslutet kan ändras
            i ett senare skede utan att det ens behöver motiveras med några
            kriterier.
          </note>
          <note>
            Det handlar alltså om att se till att vi har en rättssäker process
            även för dem som vill investera i vindkraft. Detta gäller ända
            ned till två enskilda vindkraftverk med en höjd över 150 meter.
            Då har man ett kommunalt veto, och det innebär förstås väldigt
            stor osäkerhet för den som vill investera i vindkraft.
          </note>
          <note>
            Jag vill egentligen inte ställa kommunalt självbestämmande mot
            en rimlig rättssäkerhet för verksamhetsutövare som investerar
            mångmiljonbelopp. Men samma förutsättningar måste gälla för vindkraften
            som för andra stora industriella investeringar och andra energislag.
            Det är just detta som den här utredningen ska titta på.
          </note>
          <note type="speaker">
            Anf. 6 MATTIAS BÄCKSTRÖM JOHANSSON (SD):
          </note>
          <note>
            Herr ålderspresident! Jag får avslutningsvis tacka statsrådet
            för debatten. Jag vill ändå säga att om man, som statsrådet uttrycker
            det, har fått klartecken och dom meddelats finns inte möjligheten
            för kommunen att dra tillbaka den aktiva tillstyrkan som krävs
            enligt miljöbalken. Det handlar alltså inte riktigt om vilda västern
            i sak. Det kan även handla om att en detaljplan ändras eller att
            beslutsprocesser till exempel efter ett val får en annan utgång
            än man har tänkt sig. Det påminner alltså mer om de processer
            som gäller vid hantering enligt plan- och bygglagen. Men en återgång
            till de förutsättningarna skulle absolut innebära att man vidmakthåller
            det kommunala självbestämmandet och det planmonopol som finns
            och leda till att man hanterar vindkraft som andra etableringar.
          </note>
          <note>
            Just dessa konflikter kan nämligen uppstå kring andra framtida
            mark ­ användningsintressen eller människors möjligheter att vara
            med och påverka dessa processer. Det är viktigt att ta detta på
            allvar som en viktig del av våra demokratiska processer. Från
            Sverigedemokraternas sida är det viktigt att framhålla att det
            är angeläget att värna det kommunala självbestämmandet och att
            det är på lägsta nivå, hos de lokala politikerna, som beslutet
            ska ligga eftersom de är bäst lämpade att fatta beslut i frågan.
          </note>
          <note>
            Därför kommer vi att vända oss starkt mot eventuella ytterligare
            inskränkningar i det kommunala självstyret, om det skulle landa
            i det. För oss är det självklart vad vi kommer att prioritera
            i de lägena. Vi kommer därmed inte att bidra till att minska det
            demokratiska inflytandet.
          </note>
          <note type="speaker">
            Anf. 7 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Först och främst kan jag med glädje konstatera
            att det sker en väldigt snabb utbyggnad av vindkraften i Sverige
            i dag. Det är något som gör att vi i Sverige exporterar stora
            mängder ren, grön energi till våra grannländer och till kontinenten.
            Det är en väldigt positiv utveck ­ ling.
          </note>
          <note>
            Vi ser också att vindkraften kan producera el till mycket konkurrenskraftiga
            priser, vilket gör att till exempel kärnkraftsbolagen inte längre
            ser förutsättningar för att investera i ny kärnkraft i Sverige.
            Det ser vi som väldigt positivt.
          </note>
          <note>
            När det gäller det här uppdraget och frågan om det kommunala
            vetot framgår det att utredaren ska föra dialog med kommuner,
            myndigheter med flera kring dessa frågor. Utredaren har även i
            uppgift att föreslå hur de problem som identifieras ska kunna
            lösas. Först om det finns förutsättningar ska utredaren föreslå
            hur bestämmelsen om kommunalt tillstånd kan tas bort och hur det
            kommunala inflytandet kan tillgodoses på annat sätt. Om det saknas
            förutsättningar för att ta bort bestämmelsen ska utredaren titta
            på alternativa förslag.
          </note>
          <note>
            Här finns alltså en klar och tydlig inriktning från regeringens
            sida. Detta ska lösas på ett bra sätt. Det ska finnas rättssäkerhet
            för dem som investerar mångmiljonbelopp i vindkraftsparker, men
            det kommunala självstyret ska självklart fortsätta att gälla med
            samma villkor som för alla andra.
          </note>
          <note>
            I en rättsprocess kan ju kommunen ändra sig under processens
            gång, även i en högre instans. Regeringen vill med denna utredning
            underlätta omställningen och säkerställa att miljöbalkens prövningssystem
            är rättssäkert och effektivt.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:106 om flyttning av båtar
            och skrotbåtar
          </note>
          <note type="speaker">
            Anf. 8 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Johan Hultberg har frågat mig om jag avser
            att återkomma till riksdagen med ett färdigt lagförslag om en
            ny lag om flyttning av båtar i vissa fall. Och om ja, när. Vidare
            har han frågat om det är rimligt att förslaget om ny lag om flyttning
            av båtar i vissa fall har beretts i över tio år utan att ett färdigt
            förslag har lagt på riksdagens bord.
          </note>
          <note>
            Låt mig vara tydlig: Det är ägaren som ska ta hand om ett vrak
            eller se till att en uttjänt båt inte överges. Jag är dock väl
            medveten om det problem som framför allt skrotbåtar utgör, och
            därför har vi arbetat med ett lagförslag som ska göra det lättare
            att kunna flytta på skrotbåtar. Att överge båtar i naturen eller
            på annan plats är, som sagt, ansvarslöst.
          </note>
          <note>
            De situationer som kan föranleda ett behov av att flytta båtar,
            inklusive skrotbåtar, är olika, men den främsta anledningen torde
            vara att de skräpar ne d och kan utgöra en fara för miljön. Det
            handlar främst om mindre fartyg, från rena fritidsbåtar upp till
            skutor och pråmar.
          </note>
          <note>
            I det uppdrag som regeringen gav till Naturvårdsverket lämnar
            verket förslag på hur problemen med nedskräpande och uttjänta
            båtar skulle kun ­ na begränsas. Ett av förslagen handlar om möjligheten
            för en kommun att ta hand om nedskräpande och uttjänta båtar.
            För att lättare kunna spåra en ägare föreslog Naturvårdsverket
            även att ett register för fritidsbåtar införs. Bland förslagen
            i Naturvårdsverkets rapport har vi prioriterat flytt av nedskräpande
            och uttjänta fritidsbåtar.
          </note>
          <note>
            Som Johan Hultberg riktigt påpekar finns en remitterad promemoria
            från Miljödepartementet om båtar och skrotbåtar med förslag på
            hur frågan om bland annat skrotbåtar kan hanteras.
          </note>
          <note>
            När det gäller frågan om skrotbåtar och omhändertagande av dessa
            har det tagit längre tid än vi önskar att komma fram med ett förslag
            till lagstiftning. Som jag nämnde i riksdagsfrågan tidigare i
            år kan jag inte ge någon närmare tidpunkt för när ett färdigt
            förslag kan lämnas till riksdagen . Detta är i dag ett område
            med bristande reglering , varför kommande reglering måste vara
            noggrant utredd.
          </note>
          <note type="speaker">
            Anf. 9 JOHAN HULTBERG (M):
          </note>
          <note>
            Herr ålderspresident! Tack, miljöministern, för svaret, även
            om det är ett svar som är djupt otillfredsställande!
          </note>
          <note>
            Låt mig ge en liten bakgrund till min interpellation och kanske
            en liten tidslinje. År 2007 fick Statskontoret i uppdrag att utreda
            vem som ska ha rätt eller skyldighet att omhänderta, sanera eller
            flytta ägarlösa båtar. Detta uppdrag redovisade Statskontoret
            året efter, och man presenterade då ett antal förslag för att
            åtgärda de problem som vrak och ägarlösa båtar kan utgöra.
          </note>
          <note>
            Året därefter, alltså 2009, fick Naturvårdsverket i uppdrag att
            föreslå ett system för omhändertagande av uttjänta båtar, liksom
            att titta på ett system för att hantera övergivna, nedskräpande
            fritidsbåtar. Naturvårdsverket kom med sin redovisning 2011, där
            man bland annat föreslog att kommunerna skulle ges möjlighet att
            omhänderta fartygsvrak, och det var detta förslag som regeringen
            sedan gick vidare med och remitterade i en promemoria om flyttning
            av båtar och skrotbåtar. I den promemorian hade regeringen ett
            förslag som jag i grunden tycker är bra, nämligen att man skulle
            få lov att flytta båtar i vissa fall: om en båt är problematisk
            ur miljösynpunkt eller ur säkerhetssynpunkt, om den är nedskräpande
            eller om den har blivit dumpad eller kvarlämnad på någon annans
            mark och mark ­ ägaren vill att kommunen ska hjälpa till att forsla
            bort vraket eller den övergivna båten. Förslaget remitterades
            alltså 2012. Sedan har det strandat på regeringens bord, på Miljödepartementet.
          </note>
          <note>
            Herr ålderspresident! Jag kan förstå att vi har större och viktigare
            mil ­ jöproblem och frågor att ta tag i, men detta är trots allt
            ett problem ur mil ­ jösynpunkt och mot bakgrund att vi vill ha
            en attraktiv skärgård och attrak ­ tiva sjöar och hav som inbjuder
            till friluftsliv och som gynnar turism och besöksnäringen och
            såklart de lokalboende. Det här förslaget har, som jag uppfattar
            det, ett gott stöd, men ändå händer ingenting.
          </note>
          <note>
            Den tidigare miljöministern Karolina Skog fick en fråga om detta
            2006 – förlåt, det ska naturligtvis vara 2016; tack och lov har
            Miljöpartiet inte suttit i regeringen så länge! – och då blev
            svaret att frågan bereds i Reger ­ ingskansliet. Nu står vi här
            år 2020, snart 2021, och regeringens svar är alltjämt att frågan
            bereds i Regeringskansliet.
          </note>
          <note>
            Det var mot den bakgrunden som jag skrattade till när ministern
            i sitt svar sa: ” Bland förslagen i Naturvårdsverkets rapport
            har vi prioriterat flytt av nedskräpande och uttjänta fritidsbåtar
            .” Man säger alltså att man har prioriterat detta, men det remitterades
            ju 2012, och sedan dess har inget hänt.
          </note>
          <note>
            Det finns ingen information om vilka konkreta beredningsåtgärder
            som har vidtagits. Jag har ställt en skriftlig fråga om när förslaget
            kommer. Då fick jag ett icke-svar om att ärendet bereds. Jag förstår
            om ministern nu uppfattar mig som tjatig, men det är mot bakgrund
            av att detta har tagit extremt lång tid. Varför händer ingenting?
          </note>
          <note>
            Nu säger miljöministern återigen att frågan bereds i Regeringskansliet.
            Då vill jag såklart veta: Vad är det för beredningsåtgärder som
            vidtas? Vad är det för problem som har uppdagats? Vad är det för
            farhågor regeringen har? Vill man ta ett större grepp om frågan
            och göra en större lagstiftningsförändring, eller varför har frågan
            återigen strandat på Miljödepartementet?
          </note>
          <note type="speaker">
            Anf. 10 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Tack, Johan Hultberg, för frågorna och
            för intresset! Jag delar verkligen bilden att detta är ett problem
            som vi behöver göra någonting åt. Det finns i dag uppenbara luckor
            i regleringen.
          </note>
          <note>
            Vi har uppemot 1 miljon fritidsbåtar i landet. Det finns inte
            riktiga uppgifter om det. Eftersom vi inte har ett båtregister
            vet vi inte riktigt hur många som finns. Men det är en uppskattning.
          </note>
          <note>
            När det gäller denna fråga delar vi en problembild. Jag hoppas
            verkligen att vi förutsättningslöst kan hitta lösningar på det
            problemet och gå fram med dem. Regeringens prioritering är att
            vi ska ta tag i havsmiljön i stort. Därför har Miljömålsberedningen
            fått ett uppdrag att titta på hur vi ska uppnå miljökvalitetsmålen
            för hav, sjöar och vattendrag. Jag ser myck ­ et fram emot de
            förslag som kommer att komma från Miljömålsberedning ­ en i den
            processen.
          </note>
          <note>
            Vad har då regeringen gjort? Jag kan konstatera att den tidslinje
            som Johan Hultberg redogör för i stora delar är sann och att Miljödepartementet
            tog fram en promemoria om flyttning av båtar och skrotbåtar 2012.
            Det var alltså under alliansregeringen. Man inledde ett lagrådsremissarbete
            2012, men det avslutades aldrig.
          </note>
          <note>
            Vad har då skett sedan den här regeringen tillträdde? Ja, bland
            annat – jag kan medge att det inte framgick i det skriftliga svar
            som jag gav till ledamoten tidigare – har vi haft ett svenskt
            tillträde till Nairobikonventio ­ nen om avlägsnande av vrak,
            den så kallade vrakkonventionen. Riksdag ­ ens godkände regeringens
            proposition om svenskt tillträde till konventio ­ nen sommaren
            2017, och behövlig lagstiftning trädde i kraft i februari 2018.
          </note>
          <note>
            Anledningen till att vi och departementet pausade arbetet med
            en lag om att flytta båtar och skrotbåtar var att vi inte ville
            orsaka en konflikt mellan de båda lagstiftningsarbetena. Vårt
            förslag om flytt av båtar och skrotbåtar får inte vara i strid
            med internationella förpliktelser enligt vrakkonventionen.
          </note>
          <note>
            Nu när tillträdet är klart har vi återigen börjat bereda förslaget,
            och vi tar hänsyn till vrakkonventionens regelverk. För att vrakkonventionen
            ska vara tillämplig måste konsekvensen vara att den övergivna
            båten eller det övergivna vraket kan förväntas leda till betydande
            skada på den marina miljön. Detta är någonting som vi analyserar
            vidare. Vad innebär exempelvis betydande skada?
          </note>
          <note>
            Har vi tagit någon som helst hänsyn till Statskontorets rapport
            från 2007? Svar ja. Statskontoret fokuserade på ägarlösa båtar
            och nedskräpning av båtar men också, i den andra delen, på sanering
            av vrak. Här har regeringen verkligen tagit krafttag. Sedan 2018
            får Havs- och vattenmyndigheten 25 miljoner kronor per år för
            undersökning och bärgning av olja och spökgarn från fartygsvrak,
            från Naturvårdsverkets anslag för förorenade områden. Vi har kartlagt
            de miljöfarliga vraken i svenska vatten och genomför nu oljebärgningsoperationer.
            Det är mycket kostsamt, men det är ett arbete som regeringen har
            inlett.
          </note>
          <note>
            I övrigt ser jag fram emot att fortsätta arbetet med denna fråga.
          </note>
          <note type="speaker">
            Anf. 11 JOHAN HULTBERG (M):
          </note>
          <note>
            Herr ålderspresident! Tack, miljöministern, för det kompletterande
            svaret! Det var lite mer informativt. Det gav en förklaring till
            varför förslaget återigen har strandat. Varför det strandade tidigare
            kan man diskutera. Jag hade såklart också önskat att alliansregeringen
            redan 2013 snabbt hade kunnat få denna lag på plats, men jag har
            viss respekt för att det behöv de remissbehandlas och hanteras
            vidare.
          </note>
          <note>
            Att det sedan har tagit åtta år kan jag tycka är minst sagt anmärkningsvärt,
            för detta skapar en enorm frustration hos de berörda. I min hemkommun,
            Tanum, har vi till exempel ett ganska uppmärksammat problem utanför
            Hamburgsund. Det är ett antal båtar som ligger och skräpar och
            som har gjort det länge. De ligger precis utanför inloppet till
            samhället, där fritidstrafik och yrkesfiskare dagligen passerar.
            Det är ett praktiskt problem att de delvis ligger i vägen, men
            framför allt skräpar de ned. Det ser tråkigt ut, och det är liksom
            en skamfläck för en annars fantastiskt fin ort och miljö.
          </note>
          <note>
            Jag har haft kontakt med flera andra som har detta problem. En
            mejlade till mig och berättade att han var ordförande i en samfällighetsförening
            som bland annat hade en båtklubb. Där hade båtar varit liggande
            i ett tiotal år, och man hade inte möjlighet att flytta på dem.
            Det är en stor frustration när samfälligheten inte har några rättsliga
            möjligheter att lösa problemet. De vänder sig till kommunen, men
            kommunen vågar inget göra. De är rädda för att det ska uppfattas
            som egenmäktigt förfarande, och de har inte lagen på sin sida
            när det gäller att agera.
          </note>
          <note>
            Detta är ett problem som vi redan i dag har i hela Sverige –
            i sjöar, i kanaler och längs med våra kuster. Vi kan också befara
            att problemet kommer att bli större, eftersom det, som miljöministern
            nämnde, finns många fritidsbåtar. Många är gamla. De allra flesta
            båtägare är engagerade och ansvarsfulla människor som tar hand
            om sina båtar och på intet sätt är en del av problemet. Men det
            finns såklart ett och annat rötägg som inte gör det, och då måste
            det finnas lagliga verktyg för att hantera de problemen. Det är
            vad min interpellation handlar om.
          </note>
          <note>
            Jag har också väckt en motion i denna fråga, där jag tittar lite
            vidare på den problematik som berörs här och som ministern var
            inne på i sitt andra svar. Jag tycker inte att det är ändamålsenligt
            att införa ett båtregister. Jag tror att det kostar mer än vad
            det smakar, så att säga. Jag tror att det blir för mycket byråkrati
            och för höga kostnader.
          </note>
          <note>
            Men jag tror att det i grunden är en bra idé med någon form av
            producentansvar. Det har branschen och många olika intressenter
            varit ganska positiva till. Problemet med det förslag som tidigare
            utreddes var att det var en retroaktivitet i förslaget. De som
            köper båtar i dag skulle betala för miljöskulden, och det är inte
            riktigt rimligt. Jag tycker till exempel att de skrotningspremier
            som denna regering har infört för att man ska ta hand uttjänta
            fritidsbåtar skulle kunna ingå i en fond, där staten inledningsvis
            tar en del av kostnadsansvaret för att hantera en del av det historiska
            problemet. Sedan ska såklart nybåtsförsäljningen, så att säga,
            finansiera den kommande hanteringen av uttjänta båtar. Då får
            vi ett bra miljömässigt omhändertagande.
          </note>
          <note>
            Herr ålderspresident! Här handlar det om att regeringen måste
            agera och sätta lite fart. Konventionen trädde som sagt i kraft
            2018. Nu är det 2020 och snart 2021. Jag hoppas att detta förslag
            eller ett liknande förslag snart kan träda i kraft.
          </note>
          <note type="speaker">
            Anf. 12 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Jag vill återigen inleda med att säga att
            jag delar bilden att detta är ett problem som vi i dag inte riktigt
            har verktyg för att hantera.
          </note>
          <note>
            Det finns frågor kring producentansvar, ägarregister och hur
            man ska lösa detta. Så som lagstiftningen ser ut i dag är det
            den som äger en båt som har ett ansvar. Man ska se till att inte
            skräpa ned i naturen. Framför allt ska man inte dumpa en båt som
            innehåller miljöskadliga ämnen. Det är att bryta mot lagen.
          </note>
          <note>
            Vi har problem med tillsyn och med att kunna eftersöka den som
            kan ­ ske har lämnat sin båt hos en båtklubb. Man kan ha lämnat
            båtar vind för våg, och de kan driva in i ett naturskyddsområde.
            Det är oerhört oansvarigt. Där har det då tidigare funnits förslag
            om att inrätta just ett ägarregister.
          </note>
          <note>
            Man kan konstatera att det under alliansregeringens tid inte
            fanns något intresse av att gå vidare med just den delen. Det
            är klart att man kan tänka sig olika varianter av producentansvar.
            Jag tror att vi behöver ta steg framåt i den delen. Var ska det
            ligga? Sedan var det som Johan Hultberg nämnde om retroaktiv skuld
            intressant.
          </note>
          <note>
            Det är också ett välkänt faktum att båtar är väldigt långlivade.
            De nästan 1 miljon båtar som finns i dag finns ju där, och på
            något sätt ska de undanskaffas. Det kommer ut fler båtar på marknaden,
            men det är väldigt få i förhållande till de båtar som redan finns.
            Därför behöver man noggrant överväga hur något sådant skulle kunna
            utformas.
          </note>
          <note>
            Frågan är viktig, och jag ser som sagt var fram emot Miljömålsbered
            ­ ningen, som ju har tittat brett på hela havsmiljön. Där tror
            jag också att frågan om fritidsbåtar ingår på olika sätt. Det
            är ett väldigt positivt sam ­ arbete och en process där riksdagens
            alla partier är med. Så kan vi hitta gemensamma lösningar på den
            här typen av problem, som vi behöver åt ­ gärda för att uppnå
            våra gemensamma miljömål.
          </note>
          <note>
            För att säga ytterligare någonting kring sanering av vrak är
            det någonting som verkligen behövs. Det finns många vrak med tilltagande
            rost som nu riskerar att börja släppa ut olja, diesel och annat,
            och Havs- och vattenmyndigheten har alltså i uppdrag att åtgärda
            dessa. De har gjort en inventering, och nästkommande projekt är
            vraket Skytteren på västkusten. Det anses vara det mest miljöfarliga
            i svenska vatten med uppskattningsvis 400–500 kubikmeter olja
            kvar i vraket. Det här är ett vrak som har legat väldigt länge,
            och det är väldigt olyckligt att man inte har åtgärdat det tidigare.
            Nu har vi en process för det, vilket åtminstone är ett stort steg
            framåt.
          </note>
          <note type="speaker">
            Anf. 13 JOHAN HULTBERG (M):
          </note>
          <note>
            Herr ålderspresident! I havets djup finns det många dolda miljöproblem
            som vi behöver ta itu med. Det är bra att regeringen har adresserat
            problemen med de här större vraken som bär på olja och kemikalier
            och dessutom har laster som är ett miljöproblem.
          </note>
          <note>
            Det vi diskuterar lite mer specifikt i den här interpellation
            sdebatt en rör mindre miljöproblem. Det är trots allt ofta mindre
            fritidsbåtar, små fiskebåtar eller liknande som i sig kanske inte
            bär på så mycket miljöskadligt men som skräpar ned och som naturligtvis
            när de bryts ned blir till mikroplaster och andra miljöproblem
            vad det lider.
          </note>
          <note>
            Jag tycker att det är utmärkt att Miljömålsberedningen arbetar
            med ett brett havsmiljöuppdrag, men vi får liksom inte förvilla
            oss i det stora arbe ­ tet och glömma bort de konkreta, lite mindre
            problemen. Miljömålsbered ­ ningen är trots allt tillsatt för
            att fokusera på de stora, långsiktiga miljöut ­ maningarna som
            kräver att vi kommer överens, gärna brett över parti- och blockgränser,
            och som ger en inriktning för politiken.
          </note>
          <note>
            Detta är ett mer, om uttrycket tillåts, hands-on miljöproblem,
            där vi saknar verktyg i lagstiftningen. Därför kommer jag att
            fortsätta att vara en liten nagel i ögat på miljöministern så
            att det händer någonting på departementet. Jag vill inte behöva
            stå här om tre fyra år och fråga miljöminis ­ terns efterträdare
            varför ingenting har hänt och varför förslaget fortfarande är
            strandat.
          </note>
          <note>
            Jag hoppas verkligen att juristerna på Miljödepartementet kan
            reda ut hur det förhåller sig med Nairobikonventionen och återkomma
            med ett skarpt förslag så att kommuner, markägare, småbåtshamnsinnehavare,
            lokalbefolkning och andra som upplever det här problemet känner
            att det äntligen händer någonting. Jag vet nämligen att väldigt
            många uppfattar en stor nonchalans. Ingenting har hänt på tio
            år. Nu måste det hända.
          </note>
          <note>
            Tack för debatten!
          </note>
          <note type="speaker">
            Anf. 14 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Tack återigen, Johan Hultberg, för intresset
            för en fråga som jag delar engagemanget i! Regeringen avser att
            gå vidare just med att se hur vi kompletterar de åtgärder som
            behöver göras i förhållande till Nairobikonventionen. Vi behöver
            forts ätta att väga de förslag som har kommit från våra myndigheter.
          </note>
          <note>
            Det var ju också så att alliansregeringen remitterade sitt förslag,
            men sedan gick man aldrig vidare med det. I budgetpropositionen
            för 2012 anser regeringen Reinfeldt ” inte att det är klarlagt
            att kostnaderna med införandet och upprätthållandet av ett register
            överväger nyttan med det ”.
          </note>
          <note>
            Det här är kanske något man bör titta på igen. Även om de allra
            flesta som äger en båt älskar havet och verkligen vill värna om
            vår gemensamma natur finns det, precis som Johan Hultberg sa,
            rötägg som bara släpper sin båt vind för våg eller lämnar den.
            Det kan i och för sig också hända att någon avlider och det faller
            i glömska.
          </note>
          <note>
            Det finns även i dag ett ansvar hos ägaren av en båt. Oavsett
            om man har en liten skylt med vem som äger båten eller inte är
            det denna som har det juridiska ansvaret, och tills vi har kunnat
            gå vidare i den här frågan vill jag verkligen från riksdagens
            talarstol understryka detta ansvar. Ingen ska tro att det är okej
            att bara släppa sin båt vind för våg och låta någon annan ta det
            ansvaret.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellationerna 2020/21:137 och 140 om det utökade
            blyförbudet i EU
          </note>
          <note type="speaker">
            Anf. 15 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Marléne Lund Kopparklint har frågat mig
            hur jag ämnar verka för att motarbeta ett utökat blyförbud som
            i praktiken innebär jaktförbud med blyhagel för landets jägare
            samt hur jag ämnar verka för att underlätta för landets jägare
            och sportskyttar i deras utövande av sport och jakt.
          </note>
          <note>
            Sten Bergheden har frågat mig om jag kommer att göra något för
            att motarbeta det nya beslutet, som mer eller mindre innebär ett
            förbud mot användning av bly i ammunition.
          </note>
          <note>
            Herr ålderspresident! Vid en omröstning i Reachkommittén i september
            röstade en stor majoritet av EU:s medlemsländer för ett förbud
            mot blyammunition i våtmark. Förbudet liknar det förbud som redan
            finns i Sverige. Det innebär alltså inte ett totalförbud för jakt.
          </note>
          <note>
            Efter att Reach kommittén har röstat om ett förslag är gången
            den att Europeiska kommissionen presenterar förslaget för Europa
            parlamentet och rådet , som, om de anser att kommissionen gått
            utöver sina befogenheter, kan invända mot beslutet .
          </note>
          <note>
            Vid avstämning med riksdagen i förra veckan framförde en majoritet
            i EU-nämnden att Sverige skulle rösta nej till antagande av förbudet
            i rådet, vilket också skedde. För att rådet ska invända mot förbudet
            krävs dock en kvalificerad majoritet. En sådan majoritet uppnåddes
            inte.
          </note>
          <note>
            Herr ålderspresident! Reach är ett harmoniserande regelverk på
            kemikalieområdet och är direkt gällande i medlemsstaterna. Syftet
            är att skydda människors hälsa och miljön samt att främja den
            inre marknaden genom att se till att samma regler gäller i hela
            EU. Medlemsländerna har mycket små möjligheter, eller i vissa
            fall inga möjligheter alls, att införa nationella regler på området.
            Subsidiaritetsprincipen beaktades när Reach beslutades, och EU-lagstiftaren
            konstaterade då att förordningen är förenlig med subsidiaritetsprincipen.
            Genom Reach har medlemsstaterna överlåtit till kommissionen att
            fatta beslut om denna typ av förbud.
          </note>
          <note>
            Förbud enligt Reach fattas av kommissionen med stöd av en kommitté
            , den så kallade Reachkommittén. Medlemsstaterna är representerade
            i kommittén, och kommitténs beslut fattas genom en omröstning
            där medlemsstaterna deltar. Ett förbud förutsätter ett gediget
            vetenskapligt under ­ lag kring ämnets skadliga effekter på människors
            hälsa och miljön . Det måste också visas att det finns alternativa
            ämnen eller metoder som kan användas i stället.
          </note>
          <note>
            Bly är inte vilket ämne som helst – det är ett av de allra farligaste
            ämnen som mänskligheten känner till, både för människors hälsa
            och för miljön. Bly påverkar nervsystemet och hjärnans utveckling
            och leder till lägre intelligens, och det är särskilt skadligt
            för ofödda barn och under de första levnadsåren. Effekterna uppstår
            redan vid extremt låga doser, och all exponering, hur liten den
            än är, bedöms leda till skadliga effekter.
          </note>
          <note>
            Endast en mycket liten andel avlossat blyhagel träffar målet.
            Resten av haglet sprids i miljön. Ungefär 5 000 ton blyhagel sprids
            i EU:s våtmarker varje år , och detta beräknas leda till att c
            irk a 1 miljon sjöfåglar dör genom blyförgiftning. För en liten
            fågel kan ett enda hagel vara dödligt. Även människor som äter
            sjöfågel som skjutits med blyhagel kan komma att utsättas för
            bly.
          </note>
          <note>
            EU-förbudet använder d efinitionen av våtmark från den internationella
            Ramsarkonventionen , vilket är den enda överenskomna enhetliga
            defini ­ tion av våtmark som finns . Jag vill uppmärksamma kammaren
            på att Sve ­ rige är part i konventionen och alltså ställt sig
            bakom denna definition. Att i princip hela Sverige består av våtmark
            enligt denna definition är en miss ­ uppfattning. Naturvårdsverket
            bedömer att 20 procent av Sveriges yta skulle kunna definieras
            som våtmark enligt Ramsars definition .
          </note>
          <note>
            Det förbud som Reachkommittén röstade för innebär att det är
            förbjudet att bära med sig blyammunition vid jakt i våtmark. Skälet
            för den regleringen är att förbudet annars inte blir tillsynsbart.
            Förbudet innebär inte ett slut för jakt i våtmark utan endast
            att jägarna måste gå över till annan ammunition. Det finns i dag
            fullt fungerande alternativ till blyammunition på EU:s marknad.
            I de allra flesta fall kommer det också att vara möjligt att använda
            samma vapen .
          </note>
          <note>
            Min bedömning är att det förbud som, trots Sveriges invändning
            i rådet, kommer att genomföras hotar varken jakt eller sportskytte.
            Men den som ska jaga i våtmark kommer att behöva använda en ammunition
            utan bly. Det kommer att vara bra för miljön och i förlängningen
            även för människors hälsa.
          </note>
          <note type="speaker">
            Anf. 16 MARLÉNE LUND KOPPARKLINT (M):
          </note>
          <note>
            Herr ålderspresident! EU:s ministerråd har, som väntat, nu godkänt
            EU-kommissionens förslag till blyhagelförbud i våtmarker. Sverige
            röstade nej efter ett majoritetsbeslut i EU-nämnden veckan innan.
            Det var ett beslut som gjorde att regeringen fick backa från sin
            tidigare ja-linje. Detta förbud kommer att träda i kraft två år
            efter det att förordningen publicerats. Om Sverige däremot skulle
            välja att införa ett totalförbud mot allt blyhagel blir det en
            övergångsperiod om 36 månader.
          </note>
          <note>
            Herr ålderspresident! Det positiva i detta är, precis som statsrådet
            också svarat, att kommissionen öppnat för att medlemsländer skulle
            kunna göra nationella definitioner av vad som är våtmark. Då är
            ju frågan avgjord eftersom Sverige redan i dag har ett förbud
            mot blyhagel vid jakt på våtmarker eller vid jakt över grunda
            delar av öppet hav för att minska förekomsten av bly i miljön.
          </note>
          <note>
            Herr ålderspresident! Blyförbudet har tidigare utretts noggrant
            på vetenskaplig grund, och man har kommit fram till att det är
            motiverat i riktiga våtmarker. Det är ett bra och väl motiverat
            befintligt förbud utifrån ett miljöperspektiv.
          </note>
          <note>
            Efter att regeringen också fått ett tydligt besked från EU-nämnden
            om var vi står i frågan förutsätter jag att Sverige utgår från
            den definition av våtmark som vi i dag redan har.
          </note>
          <note>
            Herr ålderspresident! Jag önskar så att det blir så, men jag
            tycker ändå att det finns vissa frågetecken som jag gärna skulle
            vilja reda ut i denna debatt. Det låter faktiskt lite underligt
            att man först tar ett beslut att definiera superstrikt men sedan
            låter alla länder bestämma själva ändå. Vad var då meningen
            med beslutet – särskilt när 24 länder, Sverige inräknat, redan
            har ett blyhagelförbud över våtmark?
          </note>
          <note>
            Herr ålderspresident! I frågan om oskuldspresumtionen vill EU
            införa en omvänd bevisbörda för den som innehar blyhagelpatroner
            i våtmarker, det vill säga att man ska anses skyldig tills man
            själv bevisat motsatsen. En jägare som ertappas med ett blyhagelskott
            i fickan skulle alltså anses skyldig tills motsatsen bevisats,
            vilket är tvärtemot vår grundläggande rättsliga princip om oskuldspresumtion.
            Inte heller kommer det att göras undantag för sportskyttet. En
            sportskytt med blyhagel skulle kunna bli dömd för jaktbrott, trots
            att en person med hagelvapen på målskyttelicens inte får jaga
            med detta vapen. Det är ett brott som troligtvis skulle innebära
            att sportskytten blir av med sina vapenlicenser. Hur ska detta
            hanteras av regeringen mot bakgrund av de grundläggande reglerna
            i Sverige om att man är oskyldig tills motsatsen bevisas?
          </note>
          <note>
            Herr ålderspresident! Sedan gick statsrådet in på att bly inte
            är vilket ämne som helst utan ett av de allra farligaste ämnen
            som mänskligheten känner till mot människors hälsa och miljö.
            Jag vet det. Självklart är bly ett livsfarligt ämne, men här får
            vi väl ändå skilja på biotillgängligt bly och metalliskt bly,
            som faktiskt är det vi bör prata om i denna debatt – och då är
            blyoxid oerhört stabilt. Annars måste statsrådet och regeringen
            omedelbart låta gräva upp alla gamla telefonledningar som är
            blyisolerade. Det rör sig om sisådär 200 000 ton bly som ligger
            nedgräv t i svensk mark, hyfsat nära ytan. Oftast ligger kablarna
            på c irk a 60 centimeters djup. Fast det kanske inte är nödvändigt
            eftersom Naturvårdsverket utredde frågan i en rapport för 13 år
            sedan där man drog följande slutsats: Helt klart frigörs icke
            försumbara mängder bly från ett stort lager. Spridningen i mark
            är dock starkt begränsad, vilket bör ge en liten påverkan på miljön.
          </note>
          <note type="speaker">
            Anf. 17 STEN BERGHEDEN (M):
          </note>
          <note>
            Herr ålderspresident! Jag tackar ministern för svaret, även om
            svaret andas mycket att det här inte är regeringens fel utan att
            det är EU som har kommit fram till att så ska det vara.
          </note>
          <note>
            Både Miljöpartiet och Socialdemokraterna har aktivt drivit en
            linje i EU att utöka förbudet av användningen av blyammunition.
            Sveriges linje har, med stor majoritet, varit att inte utvidga
            förbudet. Det var också den linjen regeringen tvingades hålla
            vid den senaste omröstningen i ministerrådet.
          </note>
          <note>
            Det är absolut inte bra när regeringen först driver en viss linje
            i de samtal som förs och överläggningar som sker i EU. Självklart
            borde regeringen tidigt ha stämt av med riksdagen , och redan
            då inrättat sig efter riksdagens vilja , om vilken linje man borde
            ha drivit i samtalen med EU. Man överlämnar all makt i dessa ärenden
            till Reach. Det är helt orimligt, oavsett när dessa beslut fattades.
            Reachs inflytande behöver omprövas. Det är precis sådana beslut
            som gör att människor tappar förtroendet för EU och vill lämna
            EU. Detta är inte bra eftersom vi behöver EU. Då ska man inte
            missbruka EU:s arbete.
          </note>
          <note>
            Herr ålderspresident! Trots att Sverige har ett fungerande system
            i dag och mer rimliga restriktioner för våra våtmarker är det
            alltså uppenbart att regeringen driver andra linjer i EU i hopp
            om att de hårdare reglerna sedan ska tvinga Sverige att skärpa
            kraven ytterligare. Man försöker alltså via EU köra över Sverige
            i frågorna.
          </note>
          <note>
            Sverige har redan i dag restriktioner som fungerar. Vad är det
            som inte fungerar i dagens restriktioner, ministern? På vilka
            grunder och vilka utredningar bygger ni socialdemokrater och miljöpartister
            era beslut? Var är utvärderingen som visar att Sveriges redan
            restriktiva hållning i blyfrågan inte räcker här i Sverige ? Man
            bör gå vidare och utred a vilka problem som finns innan man höftar
            iväg till EU på lösa grunder .
          </note>
          <note>
            Herr ålderspresident! Regeringen skulle självklart ha påpekat
            redan från början att det finns bra restriktioner i Sverige som
            fungerar, men i stället intar ni en position tvärtemot en majoritets
            vilja i Sverige. Miljöpartiet och Socialdemokraterna har skadat
            landets jägare och skyttar på helt ovetenskapliga grunder, gjort
            det kriminellt att ha hagelpatroner i fickan på vissa platser,
            försvårat för jägare och skyttar att träna och tävla, att skjuta
            upp för jägarexamen och delta i tävlingar samt gjort det omöjligt
            att använda vissa hagelbössor. Det är svårt att delta i de jaktstigar
            som finns i dag.
          </note>
          <note>
            Än allvarligare är den misstro ni har mot Sveriges jägare, ministern.
            Om en jägare eller skytt har en hagelpatron i sin jaktrock och
            på väg ut till markerna eller skyttebanan passerar en våtmark
            gör sig jägaren eller skytten alltså skyldig till ett jaktbrott.
            Då riskeras licensen. Vad tror ni egentligen om Sveriges jägare
            och skyttar – tror ni att de smyger omkring och försöker begå
            brott genom att använda blyhagel i våtmarkerna? Jag kan lova ministern
            att varken jägare eller skyttar tar den risken , för de är rädda
            om både sin heder och sina licenser. Jag förstår inte att regeringen
            kan gå med på ett så här dåligt förslag som riskerar att göra
            jägare och skyttar till lagbrytare utan att viljan till det ens
            finns hos dem.
          </note>
          <note>
            Herr ålderspresident! Jag har några frågor. Vilka utredningar
            pekar på att Sveriges redan hårda skydd av våtmarker inte räcker?
            Begår de som passerar en våtmark med blyhagelpatroner i rockfickan
            ett brott, enligt ministern? Vem ska utföra kontrollerna? Ska
            alla visiteras på våtmarker, eller gäller det bara jägare och
            skyttar?
          </note>
          <note type="speaker">
            Anf. 18 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Jag tackar ledamöterna för att vi har den
            här debatten.
          </note>
          <note>
            Jag är djupt bekymrad över att Moderaterna uttrycker så stora
            tvivel kring Reachförordningen. Det är en förordning som Sverige
            har varit mycket aktivt i att få på plats på EU-nivå, och den
            är en av de stora framgångarna i EU-samarbetet. Den har gjort
            det möjligt att fasa ut mängder av väldigt farliga och miljöfarliga
            kemikalier. Vi har till exempel möjlighet att gruppvis förbjuda
            PFAS, kemikalier som ger fosterskador.
          </note>
          <note>
            Jag vill påminna Moderaterna om att vi har en öppen inre marknad,
            och det är utifrån det perspektivet detta är bra. Svenska gravida
            kvinnor ska inte utsättas för farliga kemikalier när de köper
            varor som saluförs på den öppna europeiska marknaden. Man ska
            inte utsättas för sådana risker. Vi lever ju i en öppen värld
            – inte sant, kära ledamöter från Moderaterna? Det brukar ni normalt
            sett försvara. Vad det innebär att vi har en gemensam Reachförordning
            och en lagstiftning är att vi har gett kompetensen till EU-kommissionen
            att, med sin vetenskapliga kommitté, noggrant utreda vilka ämnen
            som ska begränsas – eller förbjudas, när det finns alternativ.
          </note>
          <note>
            När det gäller blyhagel finns det alternativ. Det finns stål,
            och det finns vismut. De flesta alternativ duger för de vapen
            som finns. Det är inte så att jag gör den bedömningen, Marléne
            Lund Kopparklint, utan det är EU:s egen vetenskapliga kommitté,
            som verkligen har utrett detta. Sedan finns det bly i annan infrastruktur
            och ute i naturen, men två fel gör inte ett rätt. Här har man
            gjort den bedömningen att blyhagel i våtmarker inte är bra, och
            vad jag förstår delar vi den farhågan.
          </note>
          <note>
            När det gäller Reachförordningen vill jag verkligen understryka
            att det inte är så att medlemsländerna nu ska ha åsikter om att
            detta ska vara en egen lagstiftning på olika medlemsländers nivåer.
            Om Sverige skulle skjuta ned det här förslaget skulle det innebära
            att andra medlemsländer inte kan införa nationella förbud, för
            detta regleras gemensamt av EU. Jag hoppas att Moderaterna kommer
            ihåg det och att man kommer ihåg hela den process som föranledde
            att vi faktiskt har en gemensam kemikalielagstiftning på EU-nivå.
            Det är oerhört viktigt.
          </note>
          <note>
            Det Marléne Lund Kopparklint framför kring att man kan ha en
            natio ­ nell definition stämmer inte. Det är i stället kommissionens
            förslag som gäller, och det baseras på Ramsarkonventionen . Våtmarker
            definieras där som vegetationstäckt område där vattenytan är nära
            under, i nivå med eller nära över markytan och där vattennivån
            tillåts variera med de naturliga säsongsvariationerna. Detta är
            alltså enligt Ramsarkonventionen, som vi har skrivit under. De
            kraftigt överdrivna påståenden som har kommit om att hela Sverige
            täcks in stämmer inte heller. Naturvårdsverket bedömer att det
            gäller 20 procent.
          </note>
          <note>
            Sten Bergheden frågar om jag tror att man smyger omkring och
            vill vara kriminell. Absolut inte! Däremot är tillsynen av förbudet
            i praktiken omöjlig, men det är upp till var och en att leva upp
            till det.
          </note>
          <note type="speaker">
            Anf. 19 MARLÉNE LUND KOPPARKLINT (M):
          </note>
          <note>
            Herr ålderspresident! Nu tror jag att statsrådet försöker förvrida
            detta lite. Vi i Moderaterna är inte emot Reach. Vi är inte emot
            deras arbete mot farliga kemikalier, men det är ju inte det den
            här debatten handlar om. Jag tycker att vi återgår till det den
            handlar om.
          </note>
          <note>
            Jag ställer mig frågande till hur statsrådet i ena andetaget
            kan stå och tala om hur farligt bly är för nyfödda barn – det
            är det, om barnet får i sig det – och i nästa andetag tala om
            att en mycket liten andel avlossat blyhagel träffar målet och
            att resten av haglet sprids i miljön. Det är ju inte så att dessa
            hagel flyger rätt in på BB och hamnar i munnen på nyfödda bebisar
            . Det är dock den bild man skulle kunna få när man lyssnar på
            statsrådet, och jag tycker verkligen inte att vi ska sprida sådan
            onödig rädsla hos nyblivna föräldrar.
          </note>
          <note>
            Herr ålderspresident! Jag vill även ta upp det här med fåglarna.
            5 000 ton blyhagel sprids i EU:s våtmarker varje år, och detta
            beräknas leda till att cirka 1 miljon sjöfåglar dör genom blyförgiftning.
            Det är dock välkänt att blyförgiftning kan uppstå när exempelvis
            änder får i sig blyhagel tillsammans med det smågrus de behöver
            för att bryta ned födan, och det är just därför 24 länder i EU
            – bland dem Sverige – redan har implementerat ett förbud mot användning
            av blyhagel vid grund våtmark. Eftersom det enbart är ett fåtal
            länder som inte har något blyförbud är detta ett relativt litet
            problem, som man bäst löser genom att från Sveriges och andra
            länders sida lobba mot de länderna.
          </note>
          <note>
            Herr ålderspresident! Precis som statsrådet värnar jag fåglar,
            men jag inser också att jag inte kan exempelvis föreslå ett utegångsförbud
            för tamkatter bara för att det finns olika beräkningar som visar
            att 13 miljoner fåglar tas av katter varje år i Sverige. Bland
            annat Naturskyddsföreningen hänvisar till de beräkningarna. Det
            är ett stort antal, kan tyckas, men då räknar man på att det finns
            drygt 1,4 miljoner katter i Sverige. Det finns också en brittisk
            studie som publicerats i den vetenskapliga tidskriften Nature,
            och enligt den tar varje utekatt i genomsnitt tolv fåglar per
            år. Enligt tidningen Forskning &amp; Framstegs genomgång på området
            utrotar katter årligen 60 arter av fåglar och andra ryggradsdjur
            i världen. Om statsrådet verkligen värnade fåglar så mycket kanske
            hon alltså borde införa utegångsförbud för tamkatter i stället
            för att diskutera blyhagelförbud, herr ålderspresident.
          </note>
          <note>
            Hur menade statsrådet egentligen när hon gjorde kopplingen med
            spridda blyhagel som missat målet och att nyfödda barn kan få
            skador? Jag undrar särskilt med tanke på Naturvårdsverkets rapport,
            som jag nämnde, där man drog slutsatsen att spridningen av bly
            i marken är starkt begränsad och bör ge liten påverkan på miljön.
            De miljoner fåglar som dör på grund av Sveriges 1,4 miljoner tamkatter
            är ändå tolv gånger fler än alla de sjöfåglar som dör genom blyförgiftning
            i alla våtmarker i hela EU, herr ålderspresident. Jag köper läget
            med tamkatterna – jag gillar katter – även om jag tycker att det
            är beklämmande när jag tänker på det. Men jag undrar hur statsrådet
            tänker kring detta faktum. Jag vill inte förbjuda katter att gå
            ute, men jag undrar ju vilka steg den här regeringen kommer att
            ta nästa gång den ska driva frågor.
          </note>
          <note>
            Jag stannar vid de två frågeställningarna.
          </note>
          <note type="speaker">
            Anf. 20 STEN BERGHEDEN (M):
          </note>
          <note>
            Herr ålderspresident! Det är uppenbart att det inflytande som
            reger ­ ingen ska ha i Reachkommittén inte har använts för att
            värna Sveriges in ­ tressen. Man har i stället drivit en annan
            linje i den delen, vilket sedan resulterade i detta beslut. Sverige
            har i dag bra förordningar och restriktio ­ ner när det gäller
            våtmarkerna, och de fungerar bra. Det hade självklart varit bra
            om fler i EU hade gjort som Sverige i de här frågorna, men vi
            behöver faktiskt inte gå längre.
          </note>
          <note>
            Herr ålderspresident! Vem har regeringen tänkt ska sitta på vakt
            vid våtmarkerna och kontrollera detta? Vem ska visitera alla fritidsmänniskor,
            jägare och skyttar som passerar? Är det polisen? Är det förbjudet
            att ha ammunition i fickan måste man väl visitera alla som vistas
            i våtmarker; det kan ju vara så att någon av någon anledning har
            en hagelpatron i fickan. Eller kommer ni att skilja på folk och
            folk i de här kontrollerna?
          </note>
          <note>
            Den här regeringen är tydligen beredd att avsätta polis- och
            kontrollresurser för att visitera jägare och skyttar samtidigt
            som gängkriminella skjuter på öppen gata i våra städer. Är det
            inte dags att börja ta tag i de verkliga problemen och se till
            att plocka bort den olagliga ammunitionen och vapnen från våra
            gator och torg? Den här regeringen, Socialdemokraterna och Miljöpartiet,
            är dock tydligen beredd att avsätta polisiära resurser till att
            visitera jägare och skyttar. Ni som lyssnar hör ju själva hur
            dumt detta är.
          </note>
          <note>
            Herr ålderspresident! Jag vill upprepa de frågor som jag inte
            fick svar på; att kunna ställa frågor till ministern är grunden
            för en interpellation.
          </note>
          <note>
            Vilka utredningar pekar på att Sveriges redan hårda skydd av
            våtmarker inte räcker? Begår, enligt ministern, de som passerar
            våtmark med blyhagelpatroner i fickan ett brott? Vem ska utföra
            kontrollerna? Ska alla visiteras i våtmarkerna, eller är det bara
            jägare och skyttar? Varför lyssnade inte regeringen in Sveriges
            riksdag innan man förhandlade bort vårt mandat och vårt inflytande
            i frågan i EU?
          </note>
          <note>
            Herr ålderspresident! Vissa företrädare för Miljöpartiet brukar
            försöka påpeka att de visst gillar jägare och att de tycker att
            viltkött är både bra och klimatsmart. Samtidigt driver partiet
            en linje som förbjuder ammunitio ­ nen. Jag kan avslöja för ministern
            att klimatsmart viltkött eller skötsel av våra viltstammar är
            omöjligt om man nu försöker att förbjuda ammunitio ­ nen för jägare
            i Sverige.
          </note>
          <note>
            Men nu är det ju faktiskt så att beslutet har givit varje land
            en möjlighet att självt klassificera in sina våtmarker, vilket
            innebär att det inte är 20 procent av Sveriges yta som ska vara
            våtmark, som ministern sa i svaret, utan en betydligt lägre siffra.
            Denna fråga äger ju Sverige självt att avgöra. Den klassificeringen
            kan då inte Naturvårdsverket göra efter Ramsars definitioner,
            utan den ska göras efter riksdagens beslut. När nu Sverige självt
            kan avgöra detta är det självklart att frågan behöver komma till
            riksdagens kännedom och beslutas om av riksdagen – inte bara av
            regeringen och Naturvårdsverket. Jag utgår nu ifrån att riksdagen
            får vara med i denna utformning.
          </note>
          <note>
            Herr ålderspresident! Jag vill fråga ministern: Kommer riksdagen
            att få vara med när man definierar vilka våtmarker som ska ingå
            i detta, eller tänker regeringen själv tillsammans med Naturvårdsverket
            klassificera in detta?
          </note>
          <note type="speaker">
            Anf. 21 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Sten Bergheden ifrågasätter inte bara att
            vi har kommit överens på EU-nivå om Reachförordningen, utan han
            ifrågasätter tydligen också att vi har ratificerat Ramsarkonventionen
            och att vi har ratificerat konventionen om flyttfåglar, som kräver
            av medlemsländerna att de ska begränsa blyhagel i våtmarker. Detta
            är också skälet till att Sverige införde ett sådant förbud 2002.
          </note>
          <note>
            Det är inte riksdagen som ska besluta om vetenskapliga kriterier
            för våtmarker. Det är inte detta vi har skrivit under på i dessa
            konventioner. Det var inte detta vi gick in i när vi gick med
            i Europeiska unionen eller när vi beslutade om ett helt genomgripande
            och väldigt effektivt och bra ramverk för begränsning av miljöskadliga
            kemikalier i Reachförordning ­ en. Det är ett väldigt intressant
            synsätt som Moderaterna ger uttryck för här – att riksdagen ska
            besluta om vetenskapliga kriterier och att vi ska släppa och gå
            vid sidan om förordningar som är viktiga för människors hälsa
            och för den öppna inre marknaden i Europeiska unionen.
          </note>
          <note>
            Jag går vidare till frågorna. Ska det sitta poliser i varenda
            buske? Apro ­ på det förbud som ledamoten är så ytterst nöjd med,
            som vi har haft sedan 2002, har det inte suttit poliser i varje
            buske – inte en enda person har åtalats för att ha använt blyhagel
            i våtmarker. Likväl är det ett förbud, och likväl är det upp till
            var och en att leva upp till detta förbud. Det måste ju gälla
            även fortsättningsvis.
          </note>
          <note>
            Marléne Lund Kopparklint tycker att det är kraftigt överdrivet
            att säga att 5 000 ton blyhagel hamnar i spädbarns mun nar på
            BB för att de inte träffar målet. Jag vill understryka att bly
            är oerhört giftigt vid extremt låga koncentrationer. Det har inte
            varit möjligt att hitta en lägsta tröskel för effekter, och det
            antas därför att varenda molekyl som människor eller djur utsätts
            för kan ge skadliga effekter. Bly ger effekter på nervsystemet,
            vilket för fåglar kan innebära att de inte kan hitta föda – de
            blir förvirrade. De kan heller inte fortplanta sig. Ett enda hagel
            är dödligt för en liten fågel.
          </note>
          <note>
            Haglet sprids också i naturen. Det ligger kvar i marker och på
            sjöbottnar; det kan förgifta sjöfåglar under mycket lång tid.
            Också rovdjur och asätare kan bli förgiftade när de i sin tur
            äter förgiftade fåglar. Detta kommer in i ekosystemet. Det kan
            förstås vara så att en gravid kvinna, eller en kvinna i fertil
            ålder, på en fin restaurang äter ett andbröst som har förorenats
            av blyhagel; det är fullt möjligt.
          </note>
          <note>
            Detta är inte en risk vi behöver ta, för det finns alternativ
            till blyhagel. Det går att använda stålhagel eller vismut, och
            då ska vi göra det – det är substitutionsprincipen. Den principen
            är vi överens om; det har vi tidigare alltid varit överens om.
          </note>
          <note>
            Jag måste kraftigt invända mot dessa oerhörda överdrifter gällande
            vad den gemensamma Reachförordningen och detta förbud skulle innebära
            för Sverige och för svenska jägare. Vi bedömer att detta är ett
            fullt rimligt förbud som det har fattats beslut om utifrån vetenskapliga
            kriterier.
          </note>
          <note type="speaker">
            Anf. 22 MARLÉNE LUND KOPPARKLINT (M):
          </note>
          <note>
            Herr ålderspresident! Jag noterar att statsrådet fortsätter på
            den inslag ­ na banan med att förvrida det jag säger. Jag tänker
            då på detta med barn och farligheten med bly, för det var inte
            riktigt så jag sa. Jag går dock tillbaka till den debatt vi hade
            tidigare, för jag tycker att vi ska hålla oss till de saker som
            jag faktiskt har sagt och det som denna debatt handlar om.
          </note>
          <note>
            I stället för att bära på alla de frågetecken och orosmoln som
            jag till ­ sammans med många jägare och sportskyttar bär på vill
            jag känna mig trygg i att det faktiskt blir som statsrådet stått
            här och sagt, nämligen att detta beslut inte på något sätt kommer
            att hota jakten och sportskyttet i Sverige. Men sedan säger statsrådet
            att man ska använda annan ammuni ­ tion än bly. Då blir det problematiskt,
            för många jägare har äldre vapen som inte kan ta den ammunitionen.
          </note>
          <note>
            Det är faktiskt så att Sverige redan har en fungerande lagstiftning.
            Vi har heller inte sett några negativa effekter på miljön av den
            här spridning ­ en. Regeringen behöver därför göra allt som står
            i dess makt för att motverka sådana här katastrofala förslag,
            som skulle försvåra de viktiga uppgifter som Sveriges jägare och
            sportskyttar utför. Det finns över 600 000 vapenägare i Sverige
            som jagar och utövar sportskytte i olika former.
          </note>
          <note>
            Herr ålderspresident! Jag har en önskan till statsrådet. Så här
            nära julen vore det en fin julklapp om statsrådet här från talarstolen
            kunde garantera mig, Sten Bergheden och landets jägare och sportskyttar
            att det inte längre finns skäl till oro, att alla jägare med gamla
            vapen kan känna sig lugna med att ingenting kommer att ändras
            och att i princip hela Sverige, trots EU:s beslut, inte kommer
            att klassificeras som våtmark – ej heller artifici ­ ellt anlagda,
            flytande, statiska eller tillfälliga våtmarker som bildats av
            snö eller regn. Skulle statsrådet kunna garantera det?
          </note>
          <note>
            Jag får önska alla en god jul.
          </note>
          <note type="speaker">
            Anf. 23 STEN BERGHEDEN (M):
          </note>
          <note>
            Herr ålderspresident! Jag konstaterar att jag ännu inte har fått
            svar på min första fråga, men ministern har ju fortfarande möjlighet
            att svara på den. Frågan är: Vilka utredningar pekar på att Sveriges
            redan hårda skydd av våtmarker inte räcker för Sverige? Vilka
            utredningar har regeringen byggt den ståndpunkten på när man nu
            har gått vidare och drivit en linje om hårdare restriktioner?
          </note>
          <note>
            Herr ålderspresident! Detta är absolut en så viktig fråga att
            den borde underställas riksdagen för att diskutera hur vi går
            vidare och klassificerar in de våtmarker i Sverige som ska ingå
            i detta. Det vore väl rimligt med tanke på att det finns en stor
            majoritet i Sveriges riksdag som faktiskt har en helt avvikande
            mening mot den som regeringen har drivit tidigare i den här frågan.
            Jag utgår från att ministern tar med sig detta och överprövar
            frågan och stämmer av den med riksdagen innan man går vidare med
            den.
          </note>
          <note>
            Sedan, herr ålderspresident, saknar jag också de analyser och
            utredningar som behöver göras av de alternativa metaller man tänker
            använda i stället för bly i de här områdena. De borde ligga till
            grund för utredningarna. I och med att man har sagt att det finns
            alternativ undrar jag var de utredningar finns som pekar på att
            de här alternativen är tillräckligt bra.
          </note>
          <note>
            Herr ålderspresident! Avslutningsvis vill jag önska alla skaraborgare,
            jägare, skyttar, ministern, ålderspresidenten och talmanspresidiet
            en god jul och ett gott nytt år.
          </note>
          <note type="speaker">
            Anf. 24 Miljö- och klimatminister ISABELLA LÖVIN (MP):
          </note>
          <note>
            Herr ålderspresident! Jag vill återigen understryka att Sverige
            tillhör Europeiska unionen. Vi har en helt harmoniserad lagstiftning
            när det gäller kemikalier , och den kallas för Reach. För den
            har Sverige drivit på även under borgerliga regeringar. Vi har
            varit väldigt stolta över den. Jag noterar med oro att Sten Bergheten
            säger att han gärna vill riva upp den. Det skulle få oerhört allvarliga
            hälsomässiga och miljömässiga konsekvenser för Sverige men även
            för Europa och hela den inre marknaden om man skulle göra så.
          </note>
          <note>
            De utredningar som Sten Bergheten efterfrågar är utredningar
            på EU-nivå som har ett större perspektiv. Skulle vi säga att bly
            inte ska omfattas av Reach har vi ett stort problem. Då skulle
            vi visserligen kunna vara glada över vår egen lagstiftning, men
            vi skulle hindra andra medlemsländer från att införa motsvarande
            förbud. Det är viktigt att man som lagstiftare förstår den nivån
            och inte propagerar för helt felaktiga uppfattningar i den här
            frågan.
          </note>
          <note>
            Att det ska sitta poliser i varje våtmark och hålla reda på det
            här i stället för att bekämpa gängkriminalitet tycker jag var
            en oerhört låg kommentar. I den mån jaktvapen kan komma på villovägar
            vill jag understryka att det är väldigt viktigt att man låser
            sina jaktskåp, vilket er partiledare kanske också kunde påminnas
            om.
          </note>
          <note>
            När det gäller gamla vapen måste vi göra en modernisering utifrån
            den kunskap vi har. Bly har därför tagits bort från bensin. Man
            protesterade mot detta. Nu finns det alternativ till smörjmedel
            i bensin och diesel. Det finns alternativ att använda även för
            jaktvapen.
          </note>
          <note>
            God jul!
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:159 om tillståndsprocesser
          </note>
          <note type="speaker">
            Anf. 25 Näringsminister IBRAHIM BAYLAN (S):
          </note>
          <note>
            Herr ålderspresident! Eric Palmqvist har frågat mig hur arbetet
            med att förenkla och förkorta tillståndsprocesserna för gruv-
            och mineralnäringen i enlighet med riksdagens tillkännagivande
            fortlöper samt på vilket sätt regeringen arbetar med tillståndsprocessfrågorna
            , så att förutsättningarna för övrig industri också adresseras
            som en konsekvens av riksdagens tillkännagivande från 2019.
          </note>
          <note>
            Herr ålderspresident! Svensk gruv- och mineralnäring har stor
            betydelse för Sverige som land, i det regionala och lokala perspektivet
            samt utanför Sveriges gränser. Det handlar om arbetstillfällen,
            välfärd och utveckling av ny teknik för en grön omställning samt
            om att ta hänsyn som tillförsäkrar en god och hälsosam miljö nationellt
            och globalt. Tillståndsprocesserna på gruv- och mineralområdet
            regleras i både miljöbalken och minerallagen (1991:45).
          </note>
          <note>
            Nyligen kunde bland annat det statlig a bolaget LKAB presentera
            sin framtidsstrategi som innebär investeringar om 10 – 20 miljarder
            kronor per år i cirka 20 år. Under investeringsfasen beräknar
            bolaget att cirka 2 000 − 3 000 jobb kommer att skapas per år
            . F ullt utbygg d skulle omställningen leda till minskade utsläpp
            hos LKAB och dess kunder motsvarande två tredjedelar av Sveriges
            territoriella utsläpp.
          </note>
          <note>
            Regeringen har tillsatt en utredning för att se över det nuvarande
            systemet för prövning enligt miljöbalken och lämna förslag på
            åtgärder för att uppnå en mer modern och effektiv miljöprövning.
            Syftet är att genom horisontella förändringar i miljöprövningen
            underlätta för miljö- och klimatförbättrande investeringar och
            åstadkomma snabbare och enklare prövningsprocesser samtidigt som
            ett bibehållet miljöskydd säkerställs . Utredningen ska särskilt
            fokusera på åtgärder som kan underlätta investeringar som bidrar
            till klimatomställningen eller innebär minskad miljöpåverkan.
            Utredningen ska lämna sitt betänkande i december 2021.
          </note>
          <note>
            Regeringen har också gett Domstolsverket, länsstyrelserna och
            Naturvårdsverket i uppdrag att ta fram samlad statistik för miljöprövningen.
            Sådan statistik är viktig, inte minst för att följa utvecklingen
            av handläggningstider och identifiera lämpliga effektiviseringsåtgärder.
            Uppdraget ska redovisas senast den 12 maj 2021.
          </note>
          <note>
            Under första halvåret 2021 kommer Klimaträttsutredningen (M 2019:05)
            med sitt delbetänkande avseende miljöbalken. Miljöbalken innehåller
            bland annat regelverk kring miljöprövning. Klimaträttsutredningen
            ska se över lagstiftningen i miljöbalken och hur den kan förändras
            så att det klimatpolitiska ramverket får genomslag .
          </note>
          <note type="speaker">
            Anf. 26 ERIC PALMQVIST (SD):
          </note>
          <note>
            Herr ålderspresident! Jag vill inleda med att tacka näringsministern
            för svaret.
          </note>
          <note>
            Det är bra att näringsministern i sitt svar på pekar att svensk
            gruv- och mineralnäring har stor betydelse för Sverige som land.
            Därom är vi helt eniga. Vi är också eniga om att den här frågan
            ytterst handlar om arbetstillfällen, välfärd och utveckling av
            ny teknik – ny teknik som kan tillförsäkra oss alla en god och
            hälsosam miljö såväl nationellt som globalt.
          </note>
          <note>
            Sverige har en lång tradition som gruvnation. Mycket av det välstånd
            som vi i dag tar för givet hade aldrig tillskapats om det inte
            varit för att våra förfäder lärde sig att hitta, utvinna och bearbeta
            våra naturresurser. Vi har mycket, kanske mer än vi riktigt förstår
            till vardags, att vara våra förfäder tacksamma för.
          </note>
          <note>
            Min tanke, eller förhoppning, är att framtida generationer ska
            känna samma tacksamhet gentemot oss för att vi valde att förvalta
            det arvet på ett ansvarsfullt sätt. Men då krävs det politisk
            beslutsamhet för att komma till rätta med de nyckfulla, oförutsägbara
            och evigt Kafkaliknande tillståndsprocesser som sakta kväver de
            företag och initiativtagare som vill söka efter nya fyndigheter
            eller etablera nya gruvor.
          </note>
          <note>
            Så här är det nämligen, herr ålderspresident: Näringsministern
            och jag har debatterat den här frågan tidigare, och i sak vill
            jag tro att vi delar synen på att frågan om tillståndsprocesserna
            är något som man behöver komma framåt med. Inte desto mindre tar
            det tid, alldeles för lång tid.
          </note>
          <note>
            Visserligen har regeringen tillsatt en utredning för att se över
            det nuvarande systemet för prövning enligt miljöbalken i syfte
            att få förslag på åtgärder för att uppnå en mer modern och effektiv
            miljöprövning. Och visserligen har regeringen också gett Domstolsverket,
            länsstyrelserna och Naturvårdsverket i uppdrag att ta fram en
            samlad statistik för miljöprövning ­ en för att kunna identifiera
            lämpliga effektiviseringsåtgärder. Men varför har det tagit så
            lång tid? Det här är ju en problematik som varit känd länge och
            en boll som regeringen borde ha satt i rullning för länge sedan.
          </note>
          <note>
            Det finns i dag företag, herr ålderspresident, som har väntat
            i många år på besked i sina tillståndsprocesser. Det är företag
            som bara hoppas på att få dra igång verksamheter som snabbt skulle
            kunna förvandla små avflyttningskommuner till orter där det plötsligt
            finns massor av välavlönade arbeten. Näringsministern kan säkert
            gissa sig till vilka etableringar jag åsyftar, men för att den
            här debatten inte ska handla om enskilda processer nämner jag
            inga namn. Jag konstaterar däremot att det handlar om processer
            som landat på regeringens bord och där man nu blandat in bland
            annat FN:s organ Unesco i processen, vilket oroväckande nog knappast
            innebär att ett svar, oavsett vilket det blir, är att vänta inom
            en snar framtid.
          </note>
          <note>
            Därför är min fråga till näringsministern: Kan ministern ge besked
            om hur lång tid han tycker att det är rimligt att tillståndsärenden
            som har hamnat hos regeringen tillåts bli liggande innan beslut
            fattas?
          </note>
          <note type="speaker">
            Anf. 27 LARS HJÄLMERED (M):
          </note>
          <note>
            Herr ålderspresident och statsrådet! Jag är glad över möjligheten
            att vara med i denna debatt om de viktiga gruv- och mineralnäringarna
            och de viktiga investeringar som sker inte minst i norra Sverige.
          </note>
          <note>
            Tidigare i våras stod näringsministern på den stora gruvkonferensen
            i Kanada med öppna armar och sa: Välkomna att investera i Sverige!
            Det tycker jag var en bra signal. Problemet för näringsministern
            och regeringen är dock att han och regeringen inte kopplar detta
            till att göra nödvändiga reformer för att underlätta för svenska
            gruv- och mineralföretag.
          </note>
          <note>
            Det oroande är att Sverige, som i grunden är ett bra land, har
            tappat i den så kallade gruvratingen där man jämför hur det är
            att bedriva denna typ av verksamhet i olika länder.
          </note>
          <note>
            Det finns aktuella tillståndsärenden där företag som vill investera
            pengar. Till exempel har Kallak och Laver diskuterats mycket.
            Det är inte bara Moderaterna som framför synpunkter, utan ganska
            nyligen kunde riksdagens konstitutionsutskott konstatera att näringsministern
            och reger ­ ingen inte hade gjort en enda åtgärd i fråga om Kallakärendet
            under tre års tid och att detta har legat i praktiken färdigt
            på den tidigare näringsministern Mikael Dambergs bord och ända
            sedan efter valet, när det blev en ny regering, på Ibrahim Baylans
            bord.
          </note>
          <note>
            Jag kan förstå att ärenden tar tid, men det skorrar om man står
            på gruvkonferenser i Kanada och säger ”Välkommen att investera
            i Sverige!” och inte sopar framför egen dörr här hemma.
          </note>
          <note>
            Jag tror att de flesta är överens om att om man kan expandera
            och öppna en gruva i Kallak eller om LKAB kan fullfölja sina tänkta
            projekt skulle det betyda ofantligt mycket för ekonomin och jobben
            regionalt och för Sverige som helhet.
          </note>
          <note>
            Jag skulle säga att denna typ av gruvverksamhet är helt avgörande
            för den viktiga gröna omställningen. Det man plockar upp ur jorden,
            vare sig det är järn eller annat, är sådant som senare behövs
            för byggnation och för omställning, och det är viktigt att det
            fungerar.
          </note>
          <note>
            För någon vecka sedan presenterade LKAB sina planer på att 20
            miljarder kronor ska investeras varje år i 20 års tid. Det är
            ett imponerande projekt. De säger att för att klara denna omställning
            kommer det att krävas mycket el, ungefär motsvarande en tredjedel
            av det vi totalt använder i Sverige.
          </note>
          <note>
            Ett av de största hoten mot deras viktiga projekt i Norrbotten
            är miljötillståndsprocesserna. Det tar lång tid och kostar mycket
            pengar. Det finns också en regulatorisk osäkerhet som innebär
            att de och andra som söker inte vet vad de måste göra för att
            leva upp till lagkraven och kunna få ett nödvändigt tillstånd.
            Det innebär att för dem och andra kan tillståndsprocesserna, givet
            att regeringen inte lägger fram förslag, göra att viktiga projekt
            skjuts på framtiden.
          </note>
          <note>
            Herr ålderspresident! Vi talar inte bara om LKAB i Norrbotten.
            Det politiskt omhuldade Hybritprojektet är ett annat exempel.
            De har tänkt att bygga en försöksverksamhet i Oxelösund i den
            södra delen av landet. För att kunna göra det måste man ha en
            ny elledning i Mälardalen. Det kan ta bortåt tio är att få en
            sådan på plats, och de som kan något om detta konstaterar att
            risken är att tillståndsprocessen tar så lång tid att hela Hybritprojektet
            kan skjutas på framtiden.
          </note>
          <note>
            Sammantaget handlar det, vare sig vi talar om flerbostadshus,
            gruvor eller andra verksamheter, om just miljötillståndsprocesserna.
          </note>
          <note>
            Herr ålderspresident! Regeringen har tillsatt en utredning, men
            den tittar mer på mindre gruvärenden och gör inte de stora slagen
            som skulle kunna påverka för LKAB och andra. Det här säger inte
            bara Moderaterna, utan experter över lag inom gruv- och mineralbranschen
            konstaterar att det måste till fler åtgärder.
          </note>
          <note>
            Min fråga till ministern är därför: Vad tänker han göra för att
            hindra att miljötillståndsprocesserna stoppar viktiga ekonomiska
            projekt som främjar den gröna omställningen?
          </note>
          <note type="speaker">
            Anf. 28 Näringsminister IBRAHIM BAYLAN (S):
          </note>
          <note>
            Herr ålderspresident! Gruvnäringen är viktig, inte bara för Sverige.
            Inte minst i den omställning vi talar om kommer mycket metaller,
            inklusive särskilda jordartsmetaller, och mineraler att behövas,
            och Europeiska unionen, som vi ju tillhör, är en stor importör
            av dessa. Oavsett om man ska tillverka batterier för att elektrifiera
            eller satsa på förnybar energi behövs denna typ av metaller och
            mineraler.
          </note>
          <note>
            Sverige har goda förutsättningar. Vi är en stor gruvnation och
            en av Europas största producenter av ett flertal metaller, och
            så kommer det att fortsätta vara.
          </note>
          <note>
            Det hör väl oppositionen till att kritisera regeringen för den
            politik som förs, men man måste ändå se hur verkligheten ser ut.
            Och verkligheten är att vi ser stora investeringar i svensk gruvindustri
            och att det, trots att bilden för delar av vårt näringsliv är
            ganska nattsvart sedan i våras när pandemin slog till, går hyfsat
            bra för den svenska gruvindustrin. Det är bra, och så ska vi fortsätta
            att jobba för att se till att det blir så också framåt.
          </note>
          <note>
            Jag är glad över att det bolag som jag har förmånen att förvalta
            på Näringsdepartementet å skattebetalarnas vägnar har en offensiv
            agenda, vilket både jag själv och interpellanten tagit upp.
          </note>
          <note>
            Är då allt frid och fröjd? Nej, givetvis inte. Vi måste hela
            tiden titta framåt. Tillståndsprocessen är ett problem, och därför
            har vi tillsatt en utredning som ska titta på hur man utan att
            tumma på grundläggande värden som rent vatten och bra miljö tar
            hänsyn till människors vilja. Även fastighetsägare, ursprungsbefolkning
            och andra ska ju ha ett ord med i laget. Det gäller att hitta
            en balans som innebär att våra företag kan mötas av en både effektivare
            och mer förutsägbar process än dagens.
          </note>
          <note>
            Till skillnad från interpellanten upplever jag att de allra flesta
            företag i gruvbranschen tycker att det är rimligt med ganska tuffa
            miljökrav och att de inte vill förstöra eller förorena på det
            sätt som vi ser i många andra delar av världen. På det sättet
            är svensk gruvindustri är en förebild både här och utomlands.
          </note>
          <note>
            Herr ålderspresident! Jag tror att vi i sak är hyfsat överens.
            Men jag vet att i opposition är saker och ting enkla, och det
            är en av fördelarna med att vara i opposition. Jag har själv suttit
            åtta år i opposition och vet vad det innebär.
          </note>
          <note>
            Vi är överens om att lagstiftningen behöver ses över ytterligare.
            Men låt oss inte låtsas att det här är enkelt, för det är det
            inte. Det är många intressen som ska samsas och balanseras mot
            varandra. Ibland inbegriper det också våra internationella åtaganden,
            ibland i Europeiska unionen, ibland i FN. Vi har sett exempel
            på detta bara den senaste veckan.
          </note>
          <note>
            Herr ålderspresident! Vi är i en besvärlig tid. Jag hade gärna
            sett att vi hade kunnat komma fram ännu snabbare. Men vi är mitt
            i en pandemi, och mycket av Näringsdepartementets fokus under
            detta år har därför legat på att försöka mildra effekterna av
            pandemin och rädda delar av svenskt näringsliv.
          </note>
          <note type="speaker">
            Anf. 29 ERIC PALMQVIST (SD):
          </note>
          <note>
            Herr ålderspresident! Jag tackar statsrådet.
          </note>
          <note>
            Jag har full respekt för att Näringsdepartementet har haft fullt
            fokus på att mildra konsekvenserna av den pågående pandemin.
          </note>
          <note>
            Jag tror inte att det finns något parti i kammaren som vill tumma
            på de grundläggande värdena. Det kan jag försäkra att inte heller
            vi vill.
          </note>
          <note>
            Som Gällivarebo vill jag ta fasta på det näringsministern nämnde
            om LKAB i sitt interpellationssvar. Att statliga LKAB vill satsa
            uppemot 400 miljarder kronor under 20 år på min gamla arbetsplats
            i Vitåfors är fantastiska nyheter som skapar framtidstro. För
            så är det ; gruvetableringar brukar skapa framtidstro, till och
            med de som initialt möts av motstånd.
          </note>
          <note>
            När det talades om en gruva i Kaunisvaara utanför Pajala rusade
            huspriserna i Pajala i höjden, och det bolag som var först ut
            med att etablera sig där gick i konkurs. Då grät folk och manifesterade
            under parollen ”Rädda gruvan”. I dag vet vi att gruvan räddades
            och att fler än någonsin tidigare arbetar där.
          </note>
          <note>
            Jag tänker, herr ålderspresident, att det säger något om hur
            illa det faktiskt är när statliga LKAB, som har en unik ställning
            i Sverige och som har en hög lokal acceptans för sin verksamhet,
            pekar ut tillståndsprocesserna som ett av de största hoten mot
            att kunna genomföra en av de största industrisatsningarna i Sverige
            i modern tid.
          </note>
          <note>
            Men nu vet vi alla att LKAB:s styrelseordförande inte är någon
            mindre än den tidigare socialdemokratiske statsministern Göran
            Persson, så för en gångs skull tog det mindre än ett dygn innan
            vår nuvarande statsminister – Göran Perssons tidigare partikamrat
            – uttalade sig i medierna om att man ska göra något åt tillståndsprocesserna.
            Missförstå mig inte, herr ålderspresident, och inte statsrådet
            heller för den delen: Det är naturligtvis jättebra om statsministern
            har för avsikt att driva på i denna viktiga fråga, i alla fall
            om det gagnar alla företag, i alla processer, vilket jag tar för
            givet.
          </note>
          <note>
            Likväl kan jag inte låta bli att förundras över det faktum att
            det i en marknadsekonomi som Sverige ändå är så illa att det ska
            behövas att en statlig aktör ryter ifrån, när näringslivet har
            flaggat för samma problematik i åratal. Är de arbetstillfällen
            som genereras inom statliga LKAB på något sätt viktigare än de
            som tillskapas av andra aktörer som bryter andra metaller och
            mineraler? Det givna svaret torde vara: Naturligtvis inte!
          </note>
          <note>
            Även om LKAB:s storsatsning får anses som unik i sitt slag, i
            alla fall sett till ekonomisk storlek, är liknande satsningar
            faktisk t fullt möjliga på fler håll i landet, bara man vill –
            satsningar som skulle kunna säkerställa eller stärka Sveriges
            ställning som exportnation, satsningar som skulle kunna generera
            massor av arbetstillfällen, satsningar som skulle kunna trygga
            vårt behov av de sällsynta jordartsmetaller som är kritiska för
            att kunna genomföra den gröna omställning som inte minst Socialdemokraternas
            regeringskollegor inom Miljöpartiet skriker sig hesa om.
          </note>
          <note>
            Alternativet som återstår är annars att vi gör oss i än högre
            grad beroende av import av råvaror från länder med en helt annan
            syn på markfrågor, miljöfrågor, mänskliga rättigheter och demokrati.
            Det är en utveckling som jag inte vill bidra till.
          </note>
          <note>
            Därför, herr ålderspresident, önskar jag att statsrådet klargör
            för oss hur samarbetet mellan MP och S faktiskt går i denna fråga.
            Statsrådet svarar förvisso för hela regeringen , men att det ena
            partiet har en lite mer skeptisk syn på gruvor i allmänhet än
            det andra är väl inte någon statshem ­ lighet. Frågan är om detta
            parti ges ett oproportionerligt stort inflytande över den bedrivna
            politiken.
          </note>
          <note type="speaker">
            Anf. 30 LARS HJÄLMERED (M):
          </note>
          <note>
            Herr ålderspresident! Näringsministern säger att vi ska förhålla
            oss till verkligheten i detta, och det tycker jag att vi kan göra.
            Sanningen är den att gruv- och mineralbranschen har uttryckt rätt
            mycket kritik mot ministern och regeringen därför att man upplever
            att det inte har skett tillräckligt när det gäller att kapa och
            korta handläggningstiderna. Det har varit återkommande reportage
            i bland annat Dagens industri om detta, och det är omvittnat i
            branschen.
          </note>
          <note>
            Likaledes är det en verklighet och ett faktum att Sverige dessvärre
            har tappat i den så kallade gruvrankningen eller gruvratingen.
            Vi upplevs som ett något sämre land i dag än tidigare, och det
            beklagar jag verkligen. Det är också en verklighet att ministern
            och regeringen har fått, får man nog anse, rätt förödande kritik
            från konstitutionsutskottet i ärendet om Kallak uppe i Jokkmokk.
            Där har näringsministern inte gjort en enda sak under tre års
            tid, och KU konstaterade att så kan en regering och ett regeringskansli
            inte jobba.
          </note>
          <note>
            Ibrahim Baylan säger vidare att detta inte är enkelt. Nej, det
            tror jag att de flesta förstår, men folk ser nog att det är tillräckligt
            enkelt för att en ansvarig minister ändå ska göra någonting under
            en treårsperiod för att ta ett ärende vidare och inte dra det
            i långbänk, så som man har gjort med Kallak och Laver och som
            man riskerar att göra med andra viktiga industriella projekt.
          </note>
          <note>
            Jag tycker att det är anmärkningsvärt att det är först när staten
            är involverad i form av LKAB eller Vattenfall, som i Hybritprojektet,
            som i grunden är väldigt positivt, eller när ministerns tidigare
            mentor är styrelseordförande i ett av bolagen som man börjar prata
            om vikten av det hela. Detta är ju ett generellt problem för näringslivet
            i stort, inte minst de viktiga gruv- och mineralnäringarna. Det
            handlar om att förkorta handläggningstiderna och öka tydligheten.
          </note>
          <note>
            Lackmustestet och beviset, herr ålderspresident, för om näringsminis
            ­ tern lyckas är om man återkommer med konkreta förslag som kan
            förkorta och kapa handläggningstiderna och om han och regeringen
            har förmåga att fatta beslut i viktiga ärenden som Kallak och
            Laver. Detta ligger framför oss.
          </note>
          <note type="speaker">
            Anf. 31 Näringsminister IBRAHIM BAYLAN (S):
          </note>
          <note>
            Herr ålderspresident! Jag förstår att det är en del i oppositionens
            uppgift att granska regeringen och kanske också försöka ta partipolitiska
            poäng i akt och mening att försöka komma ur oppositionssituationen,
            men det blir lite ologiskt när en av ledamöterna kritiserar regeringen
            för att vi gör något i ett ärende och den andra ledamoten, från
            ett annat parti, kritiserar regeringen för att vi inte har gjort
            något. I det här fallet handlar det om ett enskilt ärende. Det
            är klart att det inte är så, herr ålderspresident. Jag har samtidigt
            förståelse för att det är frustrerande att vara i opposition och
            att man måste försöka ta partipolitiska poäng, men jag tror att
            i frågor där man i grund och botten är överens blir det bara onödigt.
          </note>
          <note>
            Ja, vi har vidtagit åtgärder. Ja, vi har identifierat ett av
            de problem som vi har. Det är mot denna bakgrund som regeringen
            redan har tillsatt en utredning för att titta över miljöbalken
            för att möjliggöra för vår gruvindustri men också för vår industri
            i dess helhet att göra den omställning som är nödvändig.
          </note>
          <note>
            Jag kan försäkra Eric Palmqvist om att det inte bara är miljöpartister
            som brinner av iver att göra något åt klimatproblemen. Det gör
            jag också. Jag gör det av flera skäl. Jag gör det naturligtvis
            därför att vi måste göra något åt detta. Vi kan inte låta denna
            utveckling, som innebär att vårt habitat och vår miljö och levnadsmiljö
            förstörs , fortgå . Jag gör det också av ett annat skäl, och det
            är att det blir alltmer uppenbart att klimatomställningen kommer
            att vara en kärna i vår konkurrenskraft framöver. Det är centralt
            för ett land som är och vill vara ett öppet land när det gäller
            handel och export.
          </note>
          <note>
            Vi ser samtidigt, både i gruvindustrin – ett exempel som vi har
            haft flera gånger och återkommit till – och i andra delar av den
            svenska industrin , en omställningsvåg som just nu innebär stora
            investeringar som leder till tusentals och åter tusentals jobb.
            Det är ingen slump, herr ålderspresident, att arbetslösheten är
            som lägst i våra två nordliga län just nu. Så har det inte alltid
            varit – det vet jag av egen erfarenhet efter att ha bott länge
            i norra Sverige – men så är det.
          </note>
          <note>
            Jag tror inte att vi ska hålla på och ställa omställning mot
            industrin. Jag tror att det är precis tvärtom: Industrin är på
            väg att ställa om, och jag tror att det i grund och botten är
            bra. Ett flertal företag tar upp det som ett problem, och det
            är mot denna bakgrund som vi tittar igenom det. Vi har bett en
            lagman att ta fram förslag, och vi kommer att fortsätta göra detta
            oavsett vem det är som för fram det.
          </note>
          <note>
            Det falska narrativet och den falska berättelsen, herr ålderspresident
            – att det inte hände något förrän LKAB sa det – är inte riktigt
            sant. Vi tillsatte utredningen redan i somras. Jag själv och statsministern
            har vid ett flertal tillfällen sagt att vi behöver titta över
            inte bara lagstiftningen utan också tillämpningen. Hur gör vi
            för att balansera viktiga värden som miljö, människors rättigheter,
            fastighetsägares rättigheter och ursprungsbefolkningens rättigheter
            samtidigt som vi behöver ha en utveckling där vi är med och bidrar
            till omställningen, inte minst via gruvindustrin, och skapar jobb
            och ekonomisk tillväxt?
          </note>
          <note>
            Herr ålderspresident! Jag ska avslutningsvis bara rätta Eric
            Palmqvist. Jag kan försäkra honom att Stefan Löfven och Göran
            Persson fortfarande är partivänner, eftersom det påstods att de
            var före detta partivänner.
          </note>
          <note type="speaker">
            Anf. 32 ERIC PALMQVIST (SD):
          </note>
          <note>
            Herr ålderspresident! Tack, näringsministern!
          </note>
          <note>
            Jag vurmar för svensk gruvindustri. Det är nog ingen hemlighet
            vid det här laget. Jag tycker att i princip alla logiska argumentet
            talar för att inta den positionen, oavsett om man har svensk ekonomi,
            arbetstillfällen, forskning, säkerhetspolitik, geopolitik eller
            miljö för ögonen.
          </note>
          <note>
            Detta gäller i synnerhet om man ser på miljön ur ett större perspektiv
            och jämför, som man borde och ska göra, miljökonsekvenser här
            och miljökonsekvenser där – i det andra fjärran landet, där malmen
            annars kommer att brytas om inte vi gör det.
          </note>
          <note>
            Här är det min övertygelse att vi ska ha högt ställda krav och
            vara bäst i klassen. Vi kan tillskansa oss konkurrensfördelar
            i en värld där allt fler konsumenter är medvetna och gör medvetna
            val kring de produkter de köper.
          </note>
          <note>
            Men oavsett om man som jag är positiv till svenska gruvor eller
            om man är av motsatt åsikt och är emot gruvor i allmänhet, eller
            en viss etablering i synnerhet, är de långa och oförutsägbara
            tillståndsprocesserna i dag ett problem. För det är precis som
            statsrådet säger: Det finns konkurrerande intressen.
          </note>
          <note>
            Herr ålderspresident! Oavsett om det finns företagare och folk
            som hoppas på arbetstillfällen i den ena vågskålen finns det också
            människor i den andra vågskålen som även de förtjänar svar. De
            förtjänar också att slippa att leva i limbo och ovisshet. Det
            är folk vars betesmark, skogsbruk eller åkrar kommer att påverkas.
            Det är folk som behöver veta om det är värt att göra nya investeringar
            eller om deras ägor kommer att tas i anspråk inom en snar framtid.
          </note>
          <note>
            Därför, herr ålderspresident, anser jag att det är av yttersta
            vikt att av respekt för inte minst den lilla människan verkligen
            ta den här frågan på allvar och presentera förslag till åtgärder
            som tar oss närmare snabbare och effektivare tillståndsprocesser
            utan att göra avkall på miljökonsekvenserna.
          </note>
          <note type="speaker">
            Anf. 33 Näringsminister IBRAHIM BAYLAN (S):
          </note>
          <note>
            Herr ålderspresident! Det här är viktiga frågor. De är viktiga
            av många av de skäl som både jag själv och interpellanten har
            tagit upp. De är viktiga för vår ekonomi, och de är naturligtvis
            viktiga för att kunna bygga ett samhälle. Men de är också allt
            viktigare för den nödvändiga omställning vi behöver göra för att
            få till en mer hållbar utveckling än vad vi har haft tidigare.
          </note>
          <note>
            Herr ålderspresident! Det är mot den bakgrunden vi jobbar med
            frågorna. Jag hade önskat att vi hade kunnat fokusera ännu mer
            på den här typen av frågor under det föregående året.
          </note>
          <note>
            Lars Hjälmered tog upp mitt tal i Kanada på den stora gruvkonferensen
            i februari. Jag hade önskat att vi direkt därefter hade kunnat
            fortsätta att fokusera på både dessa och en del andra frågor.
            Men som bekant, herr ålderspresident, har nästan allt fokus behövt
            läggas på en global pandemi som har drabbat inte bara människoliv
            och hälsa utan också stora delar av vår ekonomi och vårt näringsliv.
          </note>
          <note>
            Jag tror att vi har lagt fram ett dussintal extra ändringsbudgetar
            på ett sätt som ingen regering någonsin har gjort tidigare med
            hundratals miljarder i direkta stöd, i garantier och i krediter.
            Vi har gjort det därför att det har varit fullständigt nödvändigt,
            och vi kommer tyvärr att fortsätta att ha mycket fokus på detta
            med tanke på att vi inte är ur pandemin.
          </note>
          <note>
            Parallellt med detta försöker vi – trots att Regeringskansliet
            är stort har vi ändå begränsade resurser – ändå att fortsätta
            att steg för steg beta av en del av de utmaningar vi har. Det
            är mot den bakgrunden vi tillsatte en ut ­ redning i somras, och
            jag ser fram emot att under nästa år också gå vidare och se till
            att kunna få fram mer förutsägbara processer än vad vi har i dag.
          </note>
          <note>
            Herr ålderspresident! Jag önskar de ledamöter jag inte träffar,
            herr ålderspresidenten och personalen god jul och gott nytt år.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:184 om det ökade antalet
            skjutningar i samhället
          </note>
          <note type="speaker">
            Anf. 34 Justitie- och migrationsminister MORGAN JOHANSSON (S):
          </note>
          <note>
            Herr ålderspresident! Thomas Morell har frågat mig om jag avser
            att vidta ytterligare åtgärder för att stoppa den ökande våldsspiralen
            gällande skjutningar i samhället och vilka åtgärder jag avser
            att vidta för att stärka skyddet för dem som arbetar och färdas
            i kollektivtrafiken.
          </note>
          <note>
            Regeringen ser mycket allvarligt på det grova våldet med skjutvapen
            och har under de senaste åren vidtagit en lång rad åtgärder för
            att motverka denna utveckling. På det straffrättsliga området
            bedriver regeringen ett mycket aktivt arbete , och vi har även
            haft framgångsrika amnestier för vapen och explosiva varor.
          </note>
          <note>
            Vi har genomfört ett flertal förändringar i lagstiftningen kring
            våldsbrott. Exempelvis har minimistraffen skärpts för bland annat
            grovt rån, grov misshandel, synnerligen grov misshandel, grovt
            olaga tvång, grovt olaga hot och grovt våld eller hot mot tjänsteman.
            Även straffet för mord har skärpts i syfte att livstidsstraffet
            ska kunna komma i fråga i betydligt större utsträckning än tidigare.
          </note>
          <note>
            Regeringen har också förbättrat förutsättningarna för kamerabevakning
            . Flera brottsbekämpande myndigheter men även aktörer i kollektivtrafiken,
            butiker, köpcentrum och apotek kan i dag bedriva kamerabevakning
            utan tillstånd från Datainspektionen . Detta s tärker möjligheterna
            att bekämpa brott och kan bidra till ökad trygghet.
          </note>
          <note>
            Regeringens 34-punktsprogram mot gängkriminaliteten är ett mycket
            ambitiöst reformpaket på både kort och lång sikt som omfattar
            nya verktyg i brottsbekämpningen och straffrättsliga åtgärder
            och höjda ambitioner i det brottsförebyggande arbetet.
          </note>
          <note>
            Den stora satsningen på Polismyndigheten är en viktig del i arbetet
            med att minska brottsligheten och öka tryggheten. Vid halvårsskiftet
            var vi halvvägs mot regeringens mål om 10 000 fler polisanställda,
            och ytterligare nära 3 000 polisstudenter är på väg ut i verksamheten
            de närmaste åren.
          </note>
          <note>
            Även på det straffrättsliga området är flera åtgärder på gång.
            Exempelvis har en pågående utredning i uppdrag att föreslå skärpta
            straff bland annat för brott med kopplingar till kriminella uppgörelser.
            Dessutom har de nya straffskärpningarna för innehav och smuggling
            av illegala vapen och explosiva varor precis trätt i kraft. En
            generell utgångspunkt för dessa skärpningar är att de ska träffa
            kriminella nätverk särskilt hårt.
          </note>
          <note>
            För att förhindra att fler barn och unga dras in i kriminalitet
            krävs tidiga och samordnade insatser för barn och unga från många
            aktörer, inte minst socialtjänst och skola. Regeringen har gett
            Statens skolverk och Social ­ styrelsen i uppdrag att genomföra
            ett utvecklingsarbete som ska syfta till att förbättra samverkan
            mellan elevhälsan, hälso- och sjukvården och socialtjänsten så
            att barn och unga får tidiga och samordnade insatser. Särskilda
            insatser riktas mot riskgrupper bland barn och unga i socialt
            utsatta områden samt barn och unga som riskerar att utsättas för
            hedersrelaterat våld och förtryck.
          </note>
          <note>
            För att även bekämpa brottens orsaker behövs ett långsiktigt
            och strukturerat brottsförebyggande arbete som involverar hela
            samhället. Därför har regeringen tagit fram det nationella brottsförebyggande
            programmet Tillsammans mot brott . Vi avser att inom kort lämna
            en redovisning till riksdagen av åtgärder i enlighet med målsättningarna
            i programmet. A rbetet med att genomföra det brottsförebyggande
            programmet har bidragit till att det nu finns bättre förutsättningar
            för ett strukturerat och långsiktigt brottsförebyggande arbete
            i samhället.
          </note>
          <note>
            Men vi måste göra mer. I budge tpropositionen för 2021 föreslår
            reger ­ ingen därför ytterligare åtgärder av betydelse för att
            både bekämpa och förebygga brott. Det behövs ett gemensamt åtagande
            från hela samhället för att bryta de senaste årens negativa utveckling
            av skjutningar och gäng ­ kriminalitet. Kriminaliteten ska bekämpas
            med samhällets fulla kraft, och vi ska göra det på bred front
            genom att bekämpa både brotten och brottens orsaker.
          </note>
          <note type="speaker">
            Anf. 35 THOMAS MORELL (SD):
          </note>
          <note>
            Herr ålderspresident! Tack för svaret, statsrådet Morgan Johansson!
          </note>
          <note>
            Det som fick mig att skriva interpellationen var en skjutning
            mot en buss i Borås. Det var den andra skjutningen – i alla fall
            vad jag känner till – i år mot ett fordon i kollektivtrafiken.
            Det var två rutor som skadades på bussen. Jag tror inte det var
            fråga om ett kulvapen, utan polisen skriver att det troligtvis
            var ett hagelvapen.
          </note>
          <note>
            Det spelar egentligen inte särskilt stor roll vilken typ av vapen
            det var som användes i det här läget, men man använder alltså
            någon typ av skjutvapen och skjuter mot en buss. Anledningen är
            okänd; troligen satt det någon i bussen som man ville skrämma.
            Problemet är att föraren som kör fordonet och de övriga passagerarna
            däri blir vettskrämda när någon skjuter mot fordonet.
          </note>
          <note>
            Det är ett gift i samhället att de kriminella tar en sådan plats
            och tar sig friheter att hota, misshandla eller till och med döda
            andra människor. Det är ett bekymmer.
          </note>
          <note>
            Jag noterar i svaret från statsrådet att det görs mycket från
            regeringen för att komma åt det här, och det är jättebra. Jag
            tycker att det är jättebra att man satsar på polisen och att det
            finns ett tydligt mål att få ut fler poliser i verksamheten som
            också kommer att jobba i yttre tjänst för att kunna ta problemet
            på allvar där ute.
          </note>
          <note>
            Men det räcker inte. Om man tittar på hur utvecklingen har varit
            under det här året ser man att skjutningarna har ökat. Det är
            fler skjutningar, det är fler som dödas i skjutningarna och det
            är fler som skadas. Trots att man har satt in flera åtgärder från
            regeringens sida är det en uppåtgående trend, och det tycker jag
            är oroväckande.
          </note>
          <note>
            Någonstans måste man få en knäck på den här kurvan så att den
            pekar nedåt. Eftersom man inte har fått den här knäcken utan kurvan
            fortsätter uppåt bör man sätta in fler åtgärder. Jag är väldigt
            nyfiken på att höra från statsrådet om det finns ytterligare åtgärder
            som ligger framöver för att komma åt detta. Om man inte kommer
            åt och kväser den här utvecklingen kommer de kriminella att ta
            en allt större plats i samhället.
          </note>
          <note>
            Jag tittade på Rapport i söndags och såg då lite grann av hur
            man resonerar i de kriminella kretsarna, vilket våldskapital man
            använder och hur man tar sin makt i samhället. Jag ska läsa upp
            exakt vad den kriminelle i inslaget sa:
          </note>
          <note>
            Om vi bedömer att den personen skadar vår ekonomiska verksamhet
            är det inte bra för oss. Om vi bedömer att personen måste dödas
            skulle vi knappast tveka att göra det.
          </note>
          <note>
            Om vi bedömer – i ett rättssamhälle ska det inte finnas utrymme
            för att någon annan ska bedöma huruvida någon ska straffas eller
            inte. I ett rättssamhälle måste våra rättskipande instanser sköta
            den delen – polis, åklagare och domstol. När det gäller svenska
            förhållanden är det riksdagen som stiftar lagarna, och det är
            utifrån de lagarna som straff ska utdömas.
          </note>
          <note>
            Nu har vi dock ett parallellt samhälle där man anser sig ha rätten
            att döma vem som ska leva och vem som ska dö. Det är en kuslig
            utveckling.
          </note>
          <note type="speaker">
            Anf. 36 Justitie- och migrationsminister MORGAN JOHANSSON (S):
          </note>
          <note>
            Fru talman! Den åsikten delar jag sannerligen: Det är en kuslig
            utveck ­ ling. Men man ska också komma ihåg att detta är någonting
            som har pågått under en längre tid. Jag skulle säga att den fasta,
            etablerade organiserade kriminaliteten går så långt tillbaka som
            kanske 20 eller 25 år. Vad jag säger är att det vi gör nu borde
            man kanske ha gjort då, i mitten och slutet av 90 ‑ talet. Det
            var då dessa strukturer etablerade sig. Men man gjorde inte det
            då. Då borde man ha kvävt detta i sin linda. Man gjorde inte det
            då. Då får vi göra det nu. Det kommer att ta lite längre tid,
            det kommer att kosta lite mer pengar och det kommer att behövas
            ännu mer av åtgärder för att kom ­ ma till rätta med det – men
            vi kommer att klara av det. Det är jag helt övertygad om.
          </note>
          <note>
            Det jag redovisar i svaret är bland annat den stora polissatsningen.
            Det gick alldeles nyss ut 600 nyutbildade poliser från utbildningarna,
            nästa år ytterligare 1 400. Det är alltså 2 000 ytterligare poliser
            på bara ett år. Vi utbildar fler. Det är färre poliser som slutar.
            Det är också fler poliser som återvänder till poliskåren eftersom
            förutsättningarna har blivit bättre. Man ser kanske att detta
            nu är någonting som staten verkligen satsar på.
          </note>
          <note>
            Det har talats mycket om polislöner på senare år. Låt mig konstatera
            att lönerna för poliserna har ökat med 5 000 kronor per månad.
            Polislönen är nu 5 000 kronor högre i månaden än när vi tillträdde
            för sex år sedan.
          </note>
          <note>
            Vi har gjort stora insatser när det gäller straffen, bland annat
            för det grova vapenbrottet, så att vi nu kan bura in fler. Kameraövervakningen
            satsar vi på. Sedan kommer hela 34-punktsprogrammet med alla de
            åtgärder som jag redovisade.
          </note>
          <note>
            Jag vill också peka på att det faktiskt finns möjligheter att
            vända en utveckling. Många har tidigare pratat om att Malmö har
            varit ett problem. De senaste siffrorna visar att skjutningarna
            i Malmö under detta år ser ut att minska med kanske uppemot två
            tredjedelar i förhållande till 2017, då vi hade 65 skjutningar.
            Hittills i år, fram till november, har vi haft 19 – alltså en
            mycket kraftig minskning.
          </note>
          <note>
            Det finns säkert många orsaker bakom det. Rimfrostsatsningen,
            där man verkligen drog samman de polisiära resurserna mot gängen,
            kan säkert ha haft betydelse, men också det projekt som vi har
            arbetat med i Malmö under några år och som kallas Sluta skjut,
            som jag och Brottsföre ­ byggande rådet tog hit till Sverige från
            USA efter ett studiebesök som vi gjorde där 2016.
          </note>
          <note>
            Vi frågade då de mest framstående auktoriteterna på gängkriminalitet
            i USA: Ser ni att det finns något sätt att jobba som vi skulle
            kunna applicera också i Sverige? David Kennedy, som jag träffade
            på John Jay Coll e ge, ett av de mest framstående lärosätena i
            USA på just gängkriminalitet, svarade: Prova det här med gang
            violence intervention! Dra ihop de mest gängkriminella med jämna
            mellanrum och säg till dem: Vi vill inte att ni ska dö, men om
            ni fortsätter på det här sättet kommer ni att dö förr eller senare.
            Ni kommer att gå under i någon av de här konflikterna. Om ni inte
            slutar med detta kommer vi att fortsätta jaga er med alla till
            buds stående medel. Men om ni vill hoppa av verksamheten har vi
            ett avhopparprogram som gör att ni kan komma ur kriminaliteten.
          </note>
          <note>
            Det är det sättet man har jobbat på i Malmö. Det har applicerats
            i Sverige de senaste åren och kan mycket väl ligga till grund
            för att vi faktiskt ser en så pass positiv utveckling där just
            nu. I januari ska vi få en mer sammanhållen utvärdering i den
            delen.
          </note>
          <note>
            Jag ville bara peka på att det faktiskt går att vända en sådan
            här utveckling om man jobbar på rätt sätt, kanske med delvis nya
            metoder, men också om man är beredd att sätta hårt mot hårt mot
            den typ av kriminella vi talar om.
          </note>
          <note type="speaker">
            Anf. 37 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Den sista meningen var lite intressant: Man ska sätta hårt mot
            hårt. Jag tycker att det är viktigt att samhället markerar: Vem
            är det som ska ha våldskapitalet? Jo, det är staten. Vem är det
            som ska utfärda straff? Jo, det är staten. Det ska vila på demokratiskt
            stiftade lagar, och det är polis, åklagare och domstol som verkställer
            allt detta.
          </note>
          <note>
            Kruxet är att vi har ett parallellt samhälle som har skapat ett
            eget system som ligger vid sidan av – helt utan kontroll, vill
            jag påstå.
          </note>
          <note>
            Låt oss titta på den utveckling som har varit. De första tio
            månaderna i år var det 315 skjutningar med 37 döda och 105 skadade.
            Förra året var det 31 döda och 91 skadade. I snitt för samma period
            2017–2020 var det 35 döda och 107 skadade.
          </note>
          <note>
            Vad de kriminella gör är att de dikterar villkoren i särskilt
            utsatta områden. Malmö har fått en positiv trend. Stockholm har
            fått raka motsatsen. Här ökar det. Men vi ser också att det numera
            skjuts på gator och torg även ute på landsbygden och på mindre
            orter.
          </note>
          <note>
            Sverige är också ett av väldigt få länder i världen där barn
            har dött i dessa konflikter. För några år sedan sprängdes en fyraårig
            flicka till döds i en bil på Torslanda i Göteborg. Strax därefter
            var det en åttaårig pojke som låg och sov i sin säng när någon
            kastade in en handgranat i rummet, och pojken dog. I somras fick
            en tolvårig flicka sätta livet till i en skjutning här uppe i
            Stockholm.
          </note>
          <note>
            Det här våldet träffar oskyldiga människor. Det är inte så att
            det riktar sig bara mot de kriminella. Kulorna viner bokstavligt
            talat också runt vanliga människor. Det är detta som är så otäckt.
          </note>
          <note>
            Grunden för min interpellation var skjutningen mot den här bussen.
            Det är bara att sätta sig ned och fundera ett ögonblick på vad
            människorna i bussen upplevde när kulorna, strax efter klockan
            sex på morgonen, träffade fordonet. Det måste ha varit fasansfullt.
            Detta är människor som inte på något sätt är inblandade i konflikterna,
            men någon tar sig ändå rätten att utöva våld och hot. Någon var
            tydligen mål på något sätt, och så skulle man statuera exempel.
          </note>
          <note>
            Det är den här utvecklingen som är så otäck: att de kriminella
            helt enkelt dikterar villkoren för människor som inte har med
            saken att skaffa.
          </note>
          <note>
            Det är jättebra att det sker en satsning på polisen. Vi behöver
            ha fler poliser. Kruxet är bara att om vi får för många poliser,
            om man uttrycker det så, och de blir effektiva trycker vi in folk
            i systemet som inte åklagare, domstol och senare kriminalvård
            kan hantera. Även om vi satsar på polisen måste alltså den övriga
            delen också växa så att man kan hantera det som produceras av
            poliserna på gatan.
          </note>
          <note>
            Jag skulle vilja höra lite från statsrådet hur tankarna går kring
            detta. På något sätt måste vi bryta ryggen av den utveckling vi
            har i samhället, för det här kan inte fortsätta.
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Fru talman! Det instämmer jag i. Det är precis därför som vi
            nu vidtar alla de här åtgärderna – både de vi har gjort under
            förra mandatperioden och de som ligger framför oss i 34-punktsprogrammet.
            Man ska komma ihåg att det vi gör nu är massivt. Det är det största
            sammanhållna program mot gängkriminalitet som någon regering har
            vidtagit. Vi fortsätter att rulla ut detta efter hand.
          </note>
          <note>
            Jag pekade på Malmö där det, som sagt, har minskat väldigt kraftigt.
            Jag pekade på den här metoden, som bygger på precis det jag sa
            i slutet, att sätta hårt mot hårt mot de gängkriminella men samtidigt
            också ge dem en väg ut: Om ni väljer att hoppa av ska ni veta
            att här finns ett program för att kunna understödja det på olika
            sätt.
          </note>
          <note>
            Jag tror att det där kan bli väldigt effektivt, för det behövs
            inte så förfärligt många som hoppar av för att man ska kunna bryta
            upp strukturerna. Då skadar man dem mer än om man bara tar ut
            de ledande individerna.
          </note>
          <note>
            Jag nämnde inte det i svaret, men vi kommer också att gå fram
            med ett nationellt avhopparprogram som vi nu har gett fyra myndigheter
            i uppdrag att utforma. Det tror jag kan vara väldigt effektivt.
          </note>
          <note>
            I Malmö har skjutningarna minskat med, som det nu ser ut, kanske
            uppemot två tredjedelar från 2017 och fram till 2020.
          </note>
          <note>
            Det här får naturligtvis följdeffekter i hela rättskedjan. När
            vi nu skärper straffen som vi har gjort och när vi ökar den polisiära
            närvaron innebär det också att man griper fler. Vi fyller då upp
            kriminalvården. Vi har 100 procents beläggning – mer än så till
            och med – på både häkten och anstalter. Därför bygger vi ut kriminalvården.
            Det ska bli minst 2 000 fler platser i kriminalvården de närmaste
            sju åren.
          </note>
          <note>
            Men då hjälper det inte om Sverigedemokraterna går i en annan
            riktning. Ett bekymmer är att när ni i Sverigedemokraterna, Moderaterna
            och Kristdemokraterna röstade igenom er budget hösten 2018 underfinansie
            ­ rade ni K riminalvården med 300 miljoner kronor.
          </note>
          <note>
            Det hjälper heller inte när sverigedemokrater står lokalt och
            stoppar våra projekt. Vi skulle bygga en jättestor ny anstalt
            i Svedala för uppemot 2 miljarder kronor och som skulle ge ytterligare
            300 platser. Då började Sverigedemokraterna att driva kampanj
            mot det och försöka skrämma upp folk: Vi ska inte ha någon anstalt
            här i Svedala! Ni lyckades stoppa den, och det innebar att det
            projektet drog ut ytterligare två år på tiden. Nu har vi en ny
            plan för det projektet, och anstalten ska byggas i Trelleborg
            i stället.
          </note>
          <note>
            Men det hjälper inte att stå här i kammaren och säga att vi behöver
            ta tag i detta, att vi måste göra de här investeringarna och att
            vi behöver satsa på kriminalvården och sedan i nästa andetag lokalt
            motarbeta precis de investeringar som faktiskt måste göras. Man
            måste ta ansvar på alla nivåer för att kunna lösa detta.
          </note>
          <note>
            Sedan hänger allt detta ihop. När jag träffar poliser från de
            utsatta områdena säger de ofta tre saker. De säger: Vi behöver
            bli fler. Och så säger de: Vi behöver bättre verktyg. Det handlar
            alltså om straffen, hemliga tvångsmedel och kameror. Men så säger
            de en sak till. De säger ofta: Tänk på att det inte bara handlar
            om polisen. Skolan måste fungera, socialtjänsten måste fungera
            och fritidsverksamheten måste fungera.
          </note>
          <note>
            Detta är poliser och alla som arbetar i de utsatta områdena oerhört
            medvetna om. Det handlar inte bara om att bura in dem som är gängkriminella.
            Man måste också bryta nyrekryteringen bland de ungdomar som är
            på väg in. Då handlar det om att vara beredd att stärka också
            de delarna av välfärden. Det gör vi nu med ytterligare pengar
            som riktas till de utsatta områdena och just till den här typen
            av sociala insatser. Jag tror att det är helt nödvändigt för att
            kunna angripa både brotten i sig och brottens orsak.
          </note>
          <note type="speaker">
            Anf. 39 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det är helt rätt att man måste stoppa rekryteringen till de kriminella
            nätverken. Där har man en viktig insats att göra med ungdomar.
          </note>
          <note>
            Det finns dock en liten hake i det resonemanget, och det är att
            det finns de i de här grupperna som ser upp till och dyrkar de
            tungt belastade individerna som blir lite grann som kungar i sitt
            område. Det finns väldigt mycket pengar att tjäna på ruggigt kort
            tid, och då är det många som gör den matematiska beräkningen att
            det tar lång tid att gå i skolan och det är inte säkert att det
            ger ett jobb, men om man går den andra vägen tjänar man stora
            pengar på några månader.
          </note>
          <note>
            Det där måste man slå hål på. Man måste stoppa den rekryteringsvägen
            och ta bort glorian på dem som sitter som ledare i de kriminella
            gängen. De ska låsas in och inte komma ut på mycket lång tid.
            De unga som har de äldre och tungt kriminella som idoler ska se
            hur det blir när samhället verkligen sätter hårt mot hårt. Det
            är inte så roligt att sitta bakom lås och bom i 10, 15 eller kanske
            20 år. Är det fråga om ett riktigt grovt brott handlar det om
            livstid.
          </note>
          <note>
            Man måste få bort den stora förtjänsten, och man måste få bort
            dem som blir idoler för de unga. Man får inte heller glömma att
            de allra flesta människor som bor där ute är vanliga, hederliga
            och hårt arbetande medborgare. De måste ha hjälp och stöd från
            samhället så att de inte upplever att de inte kan gå ut på kvällarna
            och inte kan släppa ut sina barn och så vidare. Det är dem man
            måste sätta fokus på så att de känner trygghet i det område där
            de bor.
          </note>
          <note>
            De kriminella ska låsas in, och det vanliga folket måste känna
            trygghet.
          </note>
          <note type="speaker">
            Anf. 40 Justitie- och migrationsminister MORGAN JOHANSSON (S):
          </note>
          <note>
            Fru talman! Där har vi heller inga delade meningar. Det jag säger
            är att man måste göra båda delar.
          </note>
          <note>
            Man måste bekämpa brotten och låsa in de mest brottsaktiva. Om
            vi inte tar hand om dem kommer de att utgöra förebilder för de
            unga som är på väg in, sabotera allt förebyggande arbete och försämra
            själva legitimiteten för allt förebyggande arbete. Det är helt
            klart så, och det är därför vi går fram med de stora satsningarna
            på polisen.
          </note>
          <note>
            Vi har fler poliser nu än någonsin i Sverige, och det fortsätter
            efter hand. Målet som vi satte upp 2017 var att det skulle bli
            10 000 fler polis ­ anställda till 2024. Vi har kommit halvvägs
            till det målet, och nu kommer varje halvår som går ytterligare
            en stor kull nya poliser från utbildningsorterna. Vi har startat
            två nya polisutbildningar i Borås och Malmö och har nu fem utbildningsorter.
            Vi gör alltså stora investeringar i den brottsbekämpande delen.
          </note>
          <note>
            Sedan handlar det också om det förebyggande, det vill säga att
            det måste finnas bra skolor och en fin fritidsverksamhet, och
            all den välfärd som man har i ett modernt samhälle måste finnas
            överallt i Sverige.
          </note>
          <note>
            Därför gör vi också stora satsningar i de utsatta områdena. I
            den budget som ligger på riksdagens bord föreslår vi satsningar
            på 250 miljoner kronor per år som riktas till de utsatta områdena,
            bland annat för den här typen av åtgärder.
          </note>
          <note>
            Om man ska se till att de här figurerna inte blir förebilder
            handlar det inte bara om att låsa in dem – det ska man naturligtvis
            göra – utan man måste också ta deras pengar och tillgångar. I
            Rimfrostsatsningen var en del av det att man kunde ta ganska mycket
            kontanter, fina bilar, guldklockor och allt annat som de här personerna
            ståtar med .
          </note>
          <note>
            Jag ser framför mig att om vi ska ha ytterligare åtgärder ska
            vi bli ännu mer effektiva just i det avseendet och gå på brottsvinsterna
            och ta de kriminellas tillgångar. Där kommer vi också att gå fram
            med förslag de kommande åren.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:192 om hot mot förtroendevalda
          </note>
          <note type="speaker">
            Anf. 41 Justitie- och migrationsminister MORGAN JOHANSSON (S):
          </note>
          <note>
            Fru talman! Thomas Morell har frågat mig vilka åtgärder jag avser
            att vidta för att skydda vårt demokratiska samhälle och företrädarna
            i de politiska församlingarna. Han har även frågat mig om jag
            avser att utvärdera straffskärpningen som infördes tidigare i
            år.
          </note>
          <note>
            Alla former av brott mot förtroendevalda är oacceptabla och utgör
            inte bara ett angrepp på den förtroendevalde som person utan även
            mot det demokratiska samhället. Det straffrättsliga skyddet måste
            därför vara ändamålsenligt och starkt. Ingen ska vara rädd för
            att engagera sig politiskt.
          </note>
          <note>
            Som Thomas Morell nämner förstärktes den 1 januari i år det straffrättsliga
            skyddet för förtroendevalda genom att en särskild straffskärpningsgrund
            infördes. Den innebär att det vid bedömningen av straffvärdet
            särskilt ska beaktas om brottet har begåtts mot en person på grund
            av att han eller hon eller någon närstående innehaft ett uppdrag
            som förtroendevald .
          </note>
          <note>
            Med hänsyn till att straffskärpningsgrunden trädde i kraft för
            mindre än ett år sedan är det för tidigt att uttala sig om dess
            eventuella effekt. Det är också för tidigt att utvärdera tillämpningen
            av den. Lagändringen utgör dock en tydlig markering att brott
            mot förtroendevalda ska ses som särskilt allvarliga .
          </note>
          <note>
            Regeringen har också vidtagit andra åtgärder. För att stärka
            det straffrättsliga skyddet för myndighetsutövning skärptes den
            1 januari i år även straffskalan för grovt våld eller hot mot
            tjänsteman till fängelse i lägst ett och högst sex år .
          </note>
          <note>
            Den 14 maj i år gav regeringen en utredare i uppdrag att ta ställning
            till vilka samhällsnyttiga funktioner som är i behov av ett förstärkt
            straffrättsligt skydd och hur ett sådant skydd kan uppnås. I uppdraget
            ingår också att analysera behovet och lämpligheten av en lagändring
            som innebär att brottet våld eller hot mot tjänsteman delas upp
            och att straffskalan för våld mot tjänsteman skärps. Utredaren
            ska redovisa sina slutsatser senast den 12 november 2021.
          </note>
          <note>
            Regeringen har därutöver de senaste åren vidtagit flera lagstiftningsåtgärder
            som innebär ett generellt sett stärk t straffrättsligt skydd mot
            våld, hot och trakasserier. Bland annat har straffskalorna för
            vissa allvarliga våldsbrott skärpts , och skyddet för den personliga
            integriteten har stärkts och moderniserats, till exempel genom
            att det straffbara området för olaga hot har utvidgats.
          </note>
          <note>
            Det är viktigt att arbeta brett för att säkerställa att förtroendevalda
            kan utöva sina uppdrag utan att utsättas för hot, våld och andra
            trakasserier. Regeringen har därför under senare år även vidtagit
            andra än straffrättsliga åtgärder för att stärka skyddet för förtroendevalda.
          </note>
          <note>
            Regeringen antog under förra mandatperioden handlingsplanen Till
            det fria ordets försvar – åtgärder mot utsatthet för hot och hat
            bland journalister, förtroendevalda och konstnärer . Syftet med
            handlingsplanen är att stärka arbetet med att förebygga och hantera
            hot och hat mot bland annat förtroendevalda eftersom de anses
            vara särskilt utsatta i det demokratiska samtalet. Handlingsplanen
            omfattar åtgärder för ökad kunskap, stöd till dem som utsätts
            och åtgärder för ett stärkt rättsväsen.
          </note>
          <note>
            Polismyndigheten har höjt ambitionsnivån avseende hatbrott och
            andra brott som hotar de grundläggande fri- och rättigheterna.
            Inom myndighe ­ ten finns en nationell kontaktpunkt och så kallade
            demokrati- och hat ­ brottsgrupper i Stockholm, Göteborg och Malmö.
            Avsatta resurser finns även i övriga polisregioner. Dessa resurser
            ska, utöver att ägna sig åt utred ­ ning, arbeta med brottsofferstöd,
            intern utbildning, samverkan och andra trygghets- och förtroendeskapande
            åtgärder.
          </note>
          <note>
            Polismyndigheten har också i särskilt uppdrag att fortsätta utveckla
            och förbättra arbetet för att bekämpa hatbrott och andra brott
            som hotar demokratin. I uppdraget som ska rapporteras under våren
            2021 ska Polismyndigheten redovisa resultatet av arbetet samt
            beskriva hur samverkan med myndigheter och organisationer bedrivs
            och hur en dialog med dem som utsätts för denna typ av brott säkerställs.
          </note>
          <note>
            Brottsförebyggande rådet har på uppdrag av regeringen under flera
            år genomfört Politikernas trygghetsundersökning för att kartlägga
            trakasseri ­ er, hot och våld mot förtroendevalda och har fått
            i uppdrag att göra det även för 2020.
          </note>
          <note>
            Brottsoffermyndigheten har i uppdrag att sprida det utbildnings-
            och informationsmaterial som myndigheten tagit fram och som finns
            på webbsidan tystnainte.se för att stödja personer som utsätts
            för eller riskerar att utsättas för hot och hat i det offentliga
            samtalet. Uppdraget ska redovisas senast den 31 mars 2021.
          </note>
          <note>
            Det är viktigt att kommuner och regioner fortsätter att utveckla
            arbetet med att förebygga och hantera hot och hat mot förtroendevalda.
            Sveriges Kommuner och Regioner har därför sedan 2016 beviljats
            medel för att utveckla och stödja kommunernas och regionernas
            arbete i detta avseende.
          </note>
          <note>
            Att skydda vårt demokratiska samhälle, däribland våra förtroendevalda,
            är av yttersta vikt för regeringen och kommer att fortsätta att
            vara det. Regeringen följer därför utvecklingen på området och
            är beredd att vidta de åtgärder som behövs för att skydda vår
            demokrati.
          </note>
          <note type="speaker">
            Anf. 42 THOMAS MORELL (SD):
          </note>
          <note>
            Fru talman! Tack för svaret, statsrådet Morgan Johansson! Det
            var ett långt och gediget svar jag fick på min fråga, som är oerhört
            viktig. Om de politiska företrädarna börjar bli skrämda för att
            utföra sitt viktiga uppdrag är det nämligen riktigt illa.
          </note>
          <note>
            Jag är så pass gammal att jag har varit med en vända tidigare
            som politiker. På den tiden gällde papper och penna. Då fanns
            inte Facebook , Instagram och en massa andra sociala medier. Ett
            hot kom antingen på telefon eller på en skriven lapp. Det var
            inte mindre allvarligt, men det kom inte så mycket. Nu är det
            en massa konstiga både individer och grupper ute i samhället som
            sitter och bygger upp hat och hot på nätet som riktas mot antingen
            en enskild politiker eller kanske ett politiskt parti.
          </note>
          <note>
            Jag är övertygad om att det nästan är en del av statsrådets vardag
            att ta emot hot. Så är det om man har en framstående position.
            Det finns alltid någon som har synpunkter och som hotar. Det har
            många politiker fått uppleva. Några har till och med valt att
            kliva av sina politiska uppdrag på grund av att någon har hotat.
            Man vet aldrig var gränsen går. Är det bara ett uttalat hot, och
            det händer inget mer? Eller kommer hotet att verkställas i någon
            form av handling? Det kan till och med vara så illa att man bli
            r misshandlad eller något när man går ut från en lokal.
          </note>
          <note>
            Det är synnerligen allvarligt och ett hot mot vårt demokratiska
            samhälle. Det måste vara tydliga straff och konsekvenser för den
            som försöker påverka det politiska samhället genom att hota eller
            våldföra sig på någon.
          </note>
          <note>
            Jag ser fram emot svaren i de två utredningarna. Vi får se vad
            det landar i.
          </note>
          <note>
            I dag har vi ett annat samhälle än när jag var ung och aktiv
            den första vändan. Informationen sprids snabbt till väldigt många.
            Det som kan vara en enskild galning, om man uttrycker det på det
            sättet, kan snabbt sprida sig när andra tar till sig budskapet.
            Sedan har vi en situation som går över styr.
          </note>
          <note>
            Principen måste ändå vara att ingen äger rätten att frånta en
            annan människa den demokratiska rättigheten att driva sin åsikt.
            Det måste vi värna. Vi måste skydda den rättigheten, så att man
            kan vara trygg i att ha en uppfattning och att driva sin politik
            i det parti man är aktiv i.
          </note>
          <note>
            Det här är något som går över alla partigränser. Det är inte
            ett särskilt parti som är utsatt. Alla har upplevt samma sak.
            Det är illa.
          </note>
          <note>
            Jag hoppas innerligt att utredningarna leder till en straffskärpning.
            Som statsrådet sa kom en straffskärpning tidigare i år. Den har
            man inte hunnit utvärdera. Det har ju inte gått ett år än. Men
            man borde kunna se lite vartåt det lutar och vad konsekvenserna
            blir i de fall någon faktiskt har kunnat gripas för att ha hotat.
          </note>
          <note>
            Jag ser som sagt fram emot slutsatserna i utredningarna. Det
            kommer säkerligen att finnas anledning att fortsätta diskussionen.
          </note>
          <note type="speaker">
            Anf. 43 Justitie- och migrationsminister MORGAN JOHANSSON (S):
          </note>
          <note>
            Fru talman! Ja, den här diskussionen kommer säkert att fortsätta
            länge. Det är en del av vardagen för många.
          </note>
          <note>
            Det här med hat och hot mot förtroendevalda vet nog vi socialdemokrater
            mer om än de allra flesta. Två av våra främsta företrädare har
            trots allt blivit dödade. Ett av mina tidigaste politiska minnen
            är begravningen av Olof Palme. Jag minns också mycket väl de hatkampanjer
            som pågick mot honom från den yttersta högern under hela 80-talet
            fram till mordet.
          </note>
          <note>
            Jag satt i regeringen 2003 när Anna Lindh blev dödad. Jag minns
            mycket väl kvällen och natten mellan den 10 och 11 september 2003.
          </note>
          <note>
            I Norge dödade en norsk nazist 69 barn och ungdomar i det uttalade
            syftet att utplåna en hel generation unga socialdemokrater. Det
            är det värsta terrordådet i Norden under efterkrigstiden.
          </note>
          <note>
            I Storbritannien höggs Jo Cox, en ung, kvinnlig labourpolitiker,
            ihjäl av en engelsk högerextremist 2016.
          </note>
          <note>
            Vi vet alltså en del om vad hot och hat kan leda till när det
            riktas mot förtroendevalda. Det finns också många exempel på kommunpolitiker,
            till och med kommunstyrelseordförande, som har valt att sluta.
            De kan inte vara kvar eftersom det högerextrema hatet och hotet,
            till och med mot deras barn, har varit så starkt.
          </note>
          <note>
            Jag påstår faktiskt att det är därifrån det i allmänhet kommer,
            från dessa högerextrema krafter. Det tycker jag att vi ska vara
            tydliga med.
          </note>
          <note>
            Den lagstiftning vi har nu grundar sig på uppfattningen att när
            man ger sig på en person på grund av dess förtroendeuppdrag ger
            man sig på inte bara personen i sig, utan man ger sig på hela
            det demokratiska systemet. Syftet är att skrämma, så att personen
            inte ska våga vara politiskt aktiv och inte våga yttra sig i det
            offentliga samtalet. Därför ska statsmakterna se särskilt strängt
            på den typen av hot, hat och våld. Det är grunden för den straffskärpning
            som vi genomförde för ett år sedan. Den gäller när någon ger sig
            på en förtroendevald men också på en förtroendevalds närstående.
            Då ska den straffskärpningsgrunden kunna användas.
          </note>
          <note>
            I interpellationssvaret sa jag att vi också har förstärkt med
            ytterligare polisiära insatser, med särskilda demokrati- och hatbrottsgrupper
            inom po ­ lisen i Stockholm, Göteborg och Malmö. Men den kompetensen
            har byggts upp också i andra delar av landet.
          </note>
          <note>
            Thomas Morell tar upp sociala medier. Jag är väl medveten om
            de drev och hatkampanjer som kan piskas upp där. Jag påstår att
            detta i huvudsak är organiserat av den yttersta högern. Jag måste
            få säga till Thomas Morell att jag ju vet att Sverigedemokraterna
            ibland är en del av problemet här, inte en del av lösningen. Det
            hela är mycket enkelt: Det tar bara fem minu ­ ter att gå in på
            Twitter för att se vilka som drar igång de hat- och hotkampanjer
            som syns där praktiskt taget dygnet runt och alltid.
          </note>
          <note>
            Om Thomas Morell är orolig över hat och hot mot förtroendevalda
            tycker jag att han borde gå till sitt eget parti och hjälpa till
            med att försöka städa upp allt det som Sverigedemokraterna driver
            fram på sociala medier. Jag påstår att mycket av detta kommer
            därifrån. Hjälp till med det!
          </note>
          <note type="speaker">
            Anf. 44 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Statsrådet behöver inte vara det minsta orolig. I min krets och
            bland de människor som jag har runt omkring mig har vi en väldigt
            tydlig grundsyn. Var och en har en självklar rätt att uttrycka
            sin åsikt. Även om man inte alltid delar åsikt måste man respektera
            varandra för de åsikter var och en har och de politiska partier
            de företräder. Allt annat vore otänkbart.
          </note>
          <note>
            Det spelar egentligen inte så stor roll varifrån hoten kommer.
            Det är lika illa oavsett om de kommer från höger, vänster eller
            någon annanstans. Det får inte förekomma.
          </note>
          <note>
            Statsrådet tog upp exemplet från Norge. Det är det som är det
            kusliga. Gärningsmannen flög ju under radarn. Man hade inte grepp
            om honom. Sedan fick det den här konsekvensen. Man hade sett lite
            konstiga tendenser runt individen, men man gjorde inte en tillräckligt
            grundlig djupdykning för att försäkra sig om vem han var och vad
            han kunde vara kapabel till. Konsekvensen känner vi alla till.
          </note>
          <note>
            Det här är vad som är otäckt med sociala medier. Det kan dyka
            upp en figur från ingenstans, och sedan får vi en situation som
            den här. Den gången var det socialdemokratiska ungdomar i Norge
            som råkade illa ut. Vem blir det härnäst? Vi har ingen aning.
          </note>
          <note>
            Det är oerhört viktigt att vi som ett demokratiskt samhälle hela
            tiden står på tårna för att bevaka vad som händer och sker, speciellt
            i sociala medier eftersom sådana grejer och grupperingar dyker
            upp just där.
          </note>
          <note>
            Det som fick mig att skriva interpellationen var ett uttalat
            hot där man sa att man skulle gripa sverigedemokratiska riksdagsmän
            med stöd av envarsrätten och liknande. Man skulle starta ett krig
            mot svenska staten. Det visade sig handla om en ensam gärningsman.
            Som jag har förstått det har Säpo gjort en granskning och ser
            inte detta som ett problem i en vidare krets. Men haken är när
            sådant sprids på nätet. Det kan trigga andra.
          </note>
          <note>
            I den föregående interpellationen diskuterade vi hur kriminella
            agerar i samhället. De har ett intresse av att kunna styra politiken.
            Det har vi exempel på från hela världen. De går in och styr upp
            hur politiker ska agera i vissa frågor så att det hela går deras
            ärenden. Detta är den farliga delen av att man kan påverka vårt
            demokratiska samhälle. Det kan ske genom hot eller kanske till
            och med utöva t våld. Vi måste vara vaksamma. Hot kan komma både
            från höger och vänster. Det spelar ingen roll. Man måste agera
            mot det.
          </note>
          <note>
            Jag fick ett långt svar från statsrådet. Som jag sa tidigare
            ser jag fram emot åtgärderna. Jag hoppas innerligt att regeringen
            är vaksam på det som händer och sker där ute. Jag har försänkningar
            inom polisen och lyssnar av lite grann hur det ser ut.
          </note>
          <note>
            Jag har själv varit utsatt för hot, dock inte som politiker utan
            när jag jobbade inom myndigheten. Jag vet hur det är att ha ett
            hot hängande över sig. I det fallet var även min fru inblandad
            genom att de hade kartlagt hennes arbetstider. Det där är inget
            som rinner av en. Jag kan garantera att det sitter kvar i flera
            år när man inte har koll på vad som händer och vem som är gärningsman.
            Vad man än gör har man alltid ett öga bakåt. Det är inte värt
            detta om man som politiker blir utsatt för en sådan situation.
          </note>
          <note type="speaker">
            Anf. 45 Justitie- och migrationsminister MORGAN JOHANSSON (S):
          </note>
          <note>
            Fru talman! Jag påstår att det må vara så att Breivik agerade
            ensam, men han var inte ensam i så måtto att han inte hade blivit
            understödd, inspirerad och underhållen av en ideologisk offensiv
            under många år dessförinnan.
          </note>
          <note>
            Man ser på en del av dessa gärningsmän att de är en del av en
            helhet. Samma sak gäller för Anton Lundin Pettersson, den person
            som beväpnade sig med ett svärd i Trollhättan och som gick in
            på en skola för att döda så många invandrare som han kunde komma
            åt. Detsamma gäller för Peter Mangs, gärningsmannen i Malmö. Han
            gick runt på gatorna i Malmö för att skjuta så många invandrare
            som möjligt. Det är klart att de på ett sätt var ensamagerande,
            men de radikaliserades av det slags hat- och hotkampanjer som
            förekommer dagligen och dygnet runt på sociala medier.
          </note>
          <note>
            Det är detta jag vill att Thomas Morell ska ta ett visst ansvar
            för. Jag är inte född i går – jag är trots allt 50 år – utan jag
            kan se när sådant är organiserat. Jag ser hur personerna bakom
            de anonyma kontona på Twitter agerar. Anonyma konton kan i vartannat
            tweet vara hat mot invandrare, muslimer eller politiker som jag
            själv. Ofta är de också sexistiska om de går på kvinnliga förtroendevalda.
            Det kan vara mycket grovt. Det här gäller varannan tweet.
          </note>
          <note>
            Varannan tweet stöder också Sverigedemokraterna. De visar sitt
            stöd för sverigedemokratiska politiker, nyheter och utspel. Jag
            är som sagt inte född i går, utan jag ser när sådant är organiserat.
          </note>
          <note>
            Om Thomas Morell vill vara en del av lösning vill jag återigen
            säga att han borde vända sig till sitt parti. Det är möjligt att
            han inte känner till vad de håller på med och att han tror att
            det är något spontant som folk försöker uppnå. Men jag påstår
            att det inte kan se ut så här om det inte i grunden är organiserat.
          </note>
          <note>
            Om man går in på Twitter nu känns det ibland som att sänka sig
            ned i en kloak av gift, hat och sörja, så som det ser ut. Det
            är ingen tillfällighet att det ser ut så här. Det är inget spontant
            som bara uppstår, utan det är organiserat.
          </note>
          <note>
            Om Thomas Morell vill vara en del av lösningen – det tror jag
            ärligt talat att han vill, för han ger alla signaler om det –
            tycker jag att han ska gå till sitt eget parti och se till att
            man upphör med alla sådana aktiviteter och sådan organisering.
          </note>
          <note>
            Det är lite tidigt att utvärdera lagstiftningen som sådan. Den
            har varit i kraft under endast ett år. Men vi kommer naturligtvis
            att behöva göra detta. Jag tycker ändå att det är en viktig markering
            att ha en sådan straffskärpningsgrund. Det signalerar just att
            om man ger sig på förtroendevalda ger man sig också på hela systemet.
            Det måste stävjas. Jag tror dock att vi behöver göra mer, inte
            bara straffrättsligt eller polisiärt utan framför allt också för
            att kunna förebygga sådant hat och hot. Om det här fortsätter
            på sociala medier riskerar vi att få fler våldsdåd av den typ
            vi på senare år tyvärr har sett.
          </note>
          <note type="speaker">
            Anf. 46 THOMAS MORELL (SD):
          </note>
          <note>
            Fru talman! Tack, statsrådet, för svaret!
          </note>
          <note>
            De exempel som statsrådet tog upp visar hur viktigt det är att
            man verkligen har koll på vad som sker runt omkring. De ensamma
            gärningsmännen lyckades ju med vad de avsåg att göra. De gjorde
            det i en tid då sociala medier inte hade särskilt stor inverkan,
            bortsett från Breivik. De tidigare befann sig mer i den analoga
            världen, om man får uttrycka sig så. Det visar hur viktigt det
            är att ha koll på vad som sker. Om vi talar om våldsdåd ser vi
            vad som sker runt omkring oss överallt i världen, med sprängningar,
            halshuggningar och annat. Man skjuter till exempel folk urskillningslöst
            på öppna platser.
          </note>
          <note>
            Vi kallar det radikalisering. Någon lever i tron att man är Gud
            fader själv och sätter sig sedan över andra och anser att man
            har rätt att döda, hota eller göra något annat. Det är detta som
            är det kusliga. Inte sällan har det kopplingar till kriminell
            miljö.
          </note>
          <note>
            Jag hoppas innerligt att regeringen är så pass vaken att den
            ser vad som sker runt omkring oss. Jag kan försäkra statsrådet
            att de som finns runt omkring mig respekterar andra människors
            åsikter. Det är oerhört viktigt i en demokrat i . Man kan ha olika
            uppfattningar, men man ska respektera varandra.
          </note>
          <note>
            Vi politiker som står och debatterar har ett stort ansvar. Vårt
            sätt att uppträda mot varandra sätter normer för andra. Kan inte
            vi ha ett vårdat språk och en vårdad diskussion i sakfrågorna
            anser sig inte andra behöva ha det heller.
          </note>
          <note>
            Med det vill jag önska statsrådet en god jul och ett gott nytt
            år. Jag hoppas innerligt att det blir bättre 2021 än 2020. Jag
            önskar även er andra här inne, allihop, en god jul och ett gott
            nytt år. Jag kommer att vara här hela dagen, så jag kommer att
            önska fler detsamma.
          </note>
          <note type="speaker">
            Anf. 47 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tackar för en bra diskussion. Vi har alla ett
            ansvar för att se till att så mycket vi kan göra bekämpa den här
            typen av hot, hat och drev mot enskilda politiker.
          </note>
          <note>
            Thomas Morell har rätt i att en del av det här ligger längre
            tillbaka i tiden, men det gäller inte Anton Lundin Pettersson
            och våldsdådet i Trollhättan. Det skedde för bara några år sedan,
            och där var bakgrunden bland annat just en radikalisering på nätet.
            Peter Mangs hade en annan typ av bakgrund, men det var också fråga
            om en radikalisering. Ännu längre tillbaka i tiden, i början av
            90-talet, gick Lasermannen, John Ausonius, runt och sköt invandrare
            i Stockholm. Det var också hatbrott.
          </note>
          <note>
            Jag vill återkomma till att sociala medier har förgiftats de
            senaste åren, framför allt från högerextremt håll. Detta är mycket
            påtagligt. Jag påstår att det är därifrån hotet kommer. Jag påstår
            också att det inte kan vara en tillfällighet att samma konton
            som underbygger Sverigedemokraterna också ägnar sig åt den typen
            av hat och hot. Kan Thomas Morell göra någonting åt det är jag
            den förste att tacka, för det tycker jag verkligen skulle behövas.
          </note>
          <note>
            Hur vi uppträder mot varandra och hur vi diskuterar färgar naturligtvis
            också av sig på resten av samhället och samhällsdebatten. Därför
            måste vi ta ansvar även för det.
          </note>
          <note>
            Jag önskar Thomas Morell en god jul och ett gott nytt år. Vi
            hoppas som sagt att nästa år blir bättre än det här året har varit,
            och vi kommer att ses i fler debatter framöver.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:199 om elproduktion i norra
            Sverige
          </note>
          <note type="speaker">
            Anf. 48 Statsrådet ANDERS YGEMAN (S):
          </note>
          <note>
            Fru talman! Lars Hjälmered har frågat mig om jag a vser att vidta
            några ytterligare åtgärder för att åtgärda överföringsproblematiken
            från norra till södra Sverige och om jag b edömer att elproblemen
            i södra Sverige kommer att kunna täckas av att elöverskott i norr
            förs över söder ut.
          </note>
          <note>
            Inledningsvis kan jag konstatera att e lpriserna i södra Sverige
            visserligen har varit höga under sommaren och hösten men att de
            samtidigt sett över samma period varit de lägsta på fem år och
            de näst lägsta sedan Sverige delades in i elområden hösten 2011.
            Sveriges medelstora och stora företag har alltjämt de lägsta slutkundspriserna
            inom Europeiska unionen.
          </note>
          <note>
            Sveriges elnät står inför omfattande investeringar. Dels behöver
            gamla ledningar bytas ut, dels behöver nya ledningar och stationer
            byggas . Mot bland annat denna bakgrund genomför Affärsverket
            svenska kraftnät historiskt stora investeringar i ny elnät s kapacitet.
            Den kommande treårsperioden planeras investeringar på 17 miljarder
            kronor, jämfört med 7 miljarder kronor de senaste tre åren. Mot
            denna bakgrund ser jag mycket positivt på Svenska kraftnäts stora
            nätförstärkningsprojekt Nordsyd mellan norra och södra Sverige,
            vilket är nödvändigt för att genomföra energiomställningen och
            för att möta det ökade kapacitetsbehovet. Satsningen innebär en
            kraftig förstärkning av överföringsförmågan från norra Sverige
            , som är ett överskottsområde vad gäller el.
          </note>
          <note>
            Men det är inte bara förstärkningar av elnätet som behövs. Även
            till ­ ståndsprocesserna för att bygga elnät behöver reduceras.
            För att blicka framåt : R egeringen kommer att återkomma till
            riksdagen med förslag från N ätkoncessionsutredningen för att
            korta ledtiderna i tillståndsprocesserna. Vidare kommer 28 miljoner
            kronor att tillföras Energimarknadsinspek ­ tionen under en fyraårsperiod
            för att möta samhällets behov av en snabb och effektiv koncessionsprövning.
            J ag är dock beredd att vidta ytterligare åtgärder om och när
            det skulle bedömas vara nödvändigt. Jag tror att tids ­ utdräkten
            för att bygga elledningar i Sverige kraftigt måste reduceras.
          </note>
          <note>
            Sverige som helhet bedöms ha goda förutsättningar att under en
            lång period framåt ha större produktion än konsumtion. Sverige
            är också en del av den europeiska elmarknaden och har anslutningar
            till sex angränsande länder. Jag är samtidigt medveten om att
            det har förekommit utmaningar för den lokala kapaciteten på några
            håll i Sverige, bland annat i Skåne. Regeringen och nätföretagen
            i Malmö och Stockholm tog därför förra hösten gemensamt ett initiativ
            för att säkerställa kapaciteten i Malmö och Stockholm på både
            kort och lång sikt. Inga elförbrukare har heller behövt kopplas
            bort på grund av effektbrist i Sverige.
          </note>
          <note>
            Avslutningsvis vill jag säga att det är min högsta prioritet
            i energipolitiken a tt se till att Sverige har tillgång till el
            vid varje tillfälle och till en rimlig och konkurrenskraftig kostnad
            .
          </note>
          <note type="speaker">
            Anf. 49 LARS HJÄLMERED (M):
          </note>
          <note>
            Fru talman! Jag tackar statsrådet för svaret och möjligheten
            att debattera elsystemet och elanvändningen i norra Sverige med
            koppling till landet som helhet.
          </note>
          <note>
            Jag brukar säga att en kraftigt ökad elanvändning inte bara är
            ett framtidsscenario utan en önskvärd samhällsutveckling. Jag
            tycker att vi ska sträva mot en kraftfull ekonomisk utveckling
            kombinerad med en grön omställning. Alla de initiativ som tas
            för att byta från fossil energi till ren elenergi är att välkomna.
            Men samhällsförändringarna ställer krav på oss som politiker och
            övriga delar av samhället.
          </note>
          <note>
            Historiskt har vi haft ett välfungerande el- och energisystem,
            det renaste i hela EU. En viktig utmaning är att hålla fast vid
            att inte öka våra utsläpp, som är på en historiskt låg nivå. Vi
            har som land haft tre elkriser, i Stockholm, i Skåne och i södra
            Sverige, inom loppet av ungefär ett år. De totala elkostnaderna
            är alltmer utmanande för industrin, liksom prisfluktuationer.
          </note>
          <note>
            Det har länge bedömts att elöverskott i norra Sverige ska kunna
            lösa de underskott som finns i södra Sverige och att den stora
            hämskon är brister i överföring från norr till s öder . Om man
            bara löser det är problemen lösta även för södra Sverige, har
            bedömningen varit. Det är därför jag har frågat energiministern
            om initiativ för att öka överföringsförmågan.
          </note>
          <note>
            Den senaste tiden har det dock skett en del förändringar som
            kan påverka de här tankarna. Elkriserna i syd har ägt rum. Det
            tar väldigt lång tid att bygga ny elproduktion och nya elledningar.
            Den så kallade Sydvästlänken, som ska vara en del av elnäten i
            södra Sverige, har blivit försenad sammanlagt 21 gånger, vilket
            är ett haveri.
          </note>
          <note>
            Experter är överlag överens om att tillståndstiderna måste ned.
            Det finns hos energiminister Anders Ygeman ett färdigt förslag
            från Nätkoncessionsutredningen, men det har dröjt och har inte
            kommit till riksdagens bord.
          </note>
          <note>
            Vi ser också en väldigt välkommen omställning i norra Sverige
            med stora industrietableringar. Till exempel presenterar LKAB
            stora investeringar framåt som skulle kunna leda till en ökad
            elanvändning med ungefär lika mycket som vi använder under fyra
            månader i Sverige bara för att fylla deras behov. Region Norrbotten
            säger själv i enlighet med sina planer att de kraftiga investeringar
            som görs i Norrbotten i Hybrit, LKAB och annat gör att kanske
            till och med det överskott som finns potentiellt skulle kunna
            ätas upp av deras behov. Därmed uppstår frågan: Finns det tillräckligt
            med el att föra över till södra Sverige?
          </note>
          <note>
            Regeringen har ökat pengarna till Energimarknadsinspektionen
            för att underlätta handläggning. Det tycker jag är klokt. Mindre
            klokt är att reger ­ ingen inte har kommit med förslag som kapar
            handläggningstider för el ­ nätsutbyggnad, till exempel mellan
            norra och södra Sverige. Det ligger färdiga förslag på ministerns
            bord. Experter överlag i branschen är överens om att detta är
            ett första men otillräckligt steg och att mer måste göras för
            att korta handläggningstiderna.
          </note>
          <note>
            Givet de ökade behoven i norra Sverige är det också rimligt att
            ta en diskussion om hur vi kan öka elproduktionen i södra Sverige
            för att säkra el till industri och hushåll. Det är till exempel
            dåligt att stänga Ringhals reaktor 1.
          </note>
          <note>
            Fru talman! De två frågorna kvarstår. För det första: Bedömer
            Anders Ygeman att elen som finns i norra Sverige kommer att räcka
            till de behov som finns i södra Sverige? För det andra: Om det
            nu är så att experter överlag säger att de initiativ som hittills
            har tagits inte räcker till för att öka elnätsutbyggnaden, kommer
            Anders Ygeman att presentera några nya tillkommande initiativ
            på detta område?
          </note>
          <note type="speaker">
            Anf. 50 Statsrådet ANDERS YGEMAN (S):
          </note>
          <note>
            Fru talman! Jag skulle kunna göra det enkelt för mig och svara
            ja på Lars Hjälmereds båda frågor, men jag ser framför mig att
            Lars Hjälmered skulle vilja ha ett lite mer nyanserat svar.
          </note>
          <note>
            Jag vill ändå börja med en principiell utgångspunkt. Jag tycker
            att den utveckling vi ser i norra Sverige är positiv. Vi kan använda
            våra historiskt stora elöverskott och våra konkurrenskraftiga
            elpriser för att attrahera företag till Sverige och se till att
            de förlägger sin produktion till norra Sverige. Det är ett trendbrott.
            Det är någonting väldigt positivt som jag tycker att Lars Hjälmered
            ska glädja sig över. LKAB, Northvolt och Hybrit ser framtidsmöjligheter
            i god tillgång till el och låga elpriser. Jag bejakar den utvecklingen.
          </note>
          <note>
            Om efterfrågan på en marknad, som elmarknaden är, ökar kraftigt
            kommer utbudet över tid också att öka precis på samma sätt som
            på andra marknader. Det tror jag är en hörnsten i Lars Hjälmereds
            uppfattning om alla andra marknader. Jag utgår från att det också
            är en hörnsten för energi ­ marknaden. Det handlar om utbud och
            efterfrågan. Det är i grunden mark ­ nadens uppgift. Politikens
            uppgift är att skapa de rätta förutsättningarna för marknaden.
          </note>
          <note>
            Det är inte bara dessa tre företag som expanderar och vill etablera
            sig i Sverige. Det är också andra företag och andra branscher.
            Vi har en transportsektor som kommer att behöva en stor mängd
            el i framtiden. Lars Hjälmered frågar mig: Kommer det att räcka
            för 2030, 2040 och 2050? Mitt ärliga svar är naturligtvis att
            varken jag eller Lars Hjälmered kan veta exakt hur mycket el som
            kommer att produceras eller konsumeras 2030, 2040 och 2050.
          </note>
          <note>
            Vad jag vet är att vi behöver planera för en avsevärd ökning
            av elkonsumtionen. Det är bakgrunden till att jag har tillsatt
            arbetet med en elektrifieringsstrategi. Om vi förbrukar 160 terawatt
            i dag pekar Svenskt Näringsliv på att det kan behövas 200 terawatt
            framåt 2030 eller 2040. Det kanske behövs ännu mer. Det kanske
            är 220 – 230 som kommer att kunna behövas.
          </note>
          <note>
            Vi måste ta höjd för det i det arbete som vi gör inom det politiska
            systemet. Jag ser fram emot arbetet med elektrifieringsstrategin
            och att vidta åtgärder för att ytterligare driva på den positiva
            utvecklingen. Den kan handla om att korta tiderna för ledningsutbyggnad,
            som Lars Hjälmered var inne på. Det kommer att komma skarpa förslag
            från regeringen, både från Nätkoncessionsutredningen och andra
            förslag.
          </note>
          <note>
            Det kan handla om att se till att kraftproduktion som är viktig
            för vårt elnätssystem får gynnsamma förutsättningar. En sådan
            har jag och Lars Hjälmered varit överens om, nämligen att vi ska
            slopa anslutningsavgift ­ erna för havsbaserad vindkraft. Kan
            vi få in de n i södra Sverige kommer det att underlätta och dämpa
            behovet av ledningsutbyggnad.
          </note>
          <note>
            Vi har det gemensamma initiativet där vi säkrar klimatvänlig
            kraftvärmeproduktion i centrum i några av våra största städer.
            Vi har utvecklingen av flexibilitetsmarknader som skapar betydligt
            effektivare användande av den el som produceras. Vi har många
            positiva åtgärder framöver.
          </note>
          <note type="speaker">
            Anf. 51 LARS HJÄLMERED (M):
          </note>
          <note>
            Fru talman! Det är en lite mer ansträngd situation vi har på
            el- och energimarknaden. Mycket fungerar bra, men marginalerna
            minskar. Det är inte bara jag och Moderaterna som säger detta
            , utan överlag har både företag och företagsorganisationer väckt
            en annan oro än tidigare och också väckt kritik mot regeringen
            och ministern.
          </note>
          <note>
            Ett exempel var det stora kemiföretaget i Helsingborg som i veckan
            i Dagens Industri sa: ”Att som energiminister Anders Ygeman prata
            om att vi har ett nationellt elöverskott på årsbasis är politisk
            rappakalja och ett sätt att blunda för de stora och snabbt växande
            problemen vi har med försörjningstrygghet och prisfluktuationer.”
            Det fanns flera företag som vittnade i samma artikel. Så sent
            som i dagens Dagens Industri kom förnyad kritik mot regeringen.
          </note>
          <note>
            Jag gläds verkligen åt utvecklingen i Norrbotten. Jag välkomnar
            verkligen de satsningar som ett antal företag gör för att få Hybrit
            på plats. Jag skulle önska att LKAB kan gå i mål med sin stora
            och viktiga satsning.
          </note>
          <note>
            Om de gör det innebär det också att mycket mer elektricitet kommer
            att användas i Norrbotten. Frågan ställs om det kommer att finnas
            tillräckligt med el därifrån för att föra över. Det har varit
            en av de stora lösningarna. Kan vi bygga ut elnäten från norr
            till syd kommer syds problem att lösa sig. Detta ställs nu på
            sin spets , kombinerat med att vi nu har tillståndsprocesser för
            utbyggnad av både elnät och elproduktion som tar alltför lång
            tid.
          </note>
          <note>
            Anders Ygeman har ett helt färdigt förslag i den så kallade Nätkoncessionsutredningen
            som har legat i år på hans och regeringens bord – alla bara väntar
            på att det ska komma. Jag hoppas att det gör det. Men det kommer
            inte att räcka till.
          </note>
          <note>
            De som är riktigt duktiga på detta med elenergi konstaterar att
            med Anders Ygemans förslag kan man kapa tiden för elnätsutbyggnad
            från ungefär tio till åtta år. Jag tror att de flesta inser att
            det kommer att krävas väsentligt mer långtgående åtgärder för
            att kraftfullt och snabbt bygga ut till exempel elnätet men också
            elproduktionen. Om vi inte klarar det kommer det att ställa till
            det på samma sätt som det har gjort innan. Vi behöver ökad elnätsutbyggnad.
          </note>
          <note>
            Fru talman! Jag skulle säga att lärdomen från utvecklingen i
            norr är att vi måste ha en diskussion om hur vi säkrar elproduktion
            även i södra Sverige för att generera elenergi för hushåll och
            företag i våra södra delar. Nu är risken att jag blir lite teknisk.
            Ett elsystem fungerar på så sätt att om man ska överföra stora
            elmängder från norr till syd måste man ha elproduktion i söder
            som kan ta emot detta. Det kallas för reaktiv effekt och är en
            del av naturvetenskapen.
          </note>
          <note>
            Vi kan se den situation som rådde i södra Sverige i somras med
            elkris en för Ringhals reaktor 1. Man behövde inte den för elenergin
            utan för stabili ­ teten för att det skulle finnas el till hushåll
            och företag. När man inte hade detta kunde inte el i samma mängd
            föras över från Norrbotten till Skåne.
          </note>
          <note>
            Ska vi få ett säkert elsystem är det en handfull kraftfulla åtgärder
            som måste ske . Det handlar om att säkra elproduktionen, bygga
            ut elnäten och kapa handläggningstiderna. Ytterst är det energiministern
            som är ansvarig för att vi har ett fungerande el- och energisystem.
          </note>
          <note>
            Vi kan konstatera att flera av de förslag som har lagts fram
            eller är på gång inte är tillräckliga ännu. Utöver det vi har
            talat om väntar vi på förslag om ett så kallat leveranssäkerhetsmål
            för att peka ut vem det är utöver ministern som på myndighetsnivå
            ska vara ansvarig för att hushåll och företag har en trygg elförsörjning
            i Sverige. Det väntar vi fortfarande på.
          </note>
          <note type="speaker">
            Anf. 52 Statsrådet ANDERS YGEMAN (S):
          </note>
          <note>
            Fru talman! Lars Hjälmered påstår att Nätkoncessionsutredningen
            har legat i år på ministerns bord. Det är helt felaktigt. Jag
            tog emot den i år och skickade ut den på remiss, precis som man
            måste göra med förslag. Det är en del av det beredningstvång som
            grundlagen ställer på regering och riksdag.
          </note>
          <note>
            Lars Hjälmered påstår att han gläds över utvecklingen i Norrbotten.
            Jag måste säga att han döljer sin glädje väl.
          </note>
          <note type="speaker">
            Anf. 53 LARS HJÄLMERED (M):
          </note>
          <note>
            Fru talman! Jag tycker att vi kan underlåta oss den nonchalanta
            tonen från energiministern. Det för jag gärna till protokollet.
            Jag har gärna en dialog på olika sätt. Nu har jag vid två tillfällen
            tydligt sagt att jag och Moderaterna välkomnar detta, och jag
            kan göra det igen.
          </note>
          <note>
            Det är utomordentligt både spänstigt och spännande att LKAB vill
            investera bortåt 400 miljarder under en tjugoårsperiod. Jag är
            en av de första som välkomnar också andra satsningar både i Norrbotten
            och i andra delar av Sverige, så det kan vi lämna därhän.
          </note>
          <note>
            Det som den här debatten i stort handlar om är att hushåll och
            företag i Sverige ska kunna räkna med en trygg tillgång till el
            och annan energi. Överlag har det fungerat fantastiskt bra i Sverige
            med historiskt låga priser, en hög tillgänglighet och inte minst
            låga klimatutsläpp. Men jag tycker att det prövas på olika sätt.
          </note>
          <note>
            Det har varit tre elkriser inom loppet av ett år. Vi kan se att
            när det gäller omställning över tid handlar det om att behålla
            miljöfördelarna i det svenska el- och energisystemet. Både för
            vårt elsystem vid utbyggnad av nät och för produktion är tillståndsprocessen
            en av de allra största utma ­ ningarna. Det ta påverkar företag
            som vill investera. Det kan vara ett kom ­ munalt reningsverk.
            Det kan vara flerbostadshus. Det kan vara industri ­ etableringar.
          </note>
          <note>
            Här måste det göras mer för att elnät, produktion och annan viktig
            verksamhet snabbare ska komma på plats – för ekonomin och för
            jobben. Ytterst är det också helt avgörande för att Sverige ska
            klara den gröna omställningen över tid och på det sättet nå miljö-
            och klimatmålen. Men då måste vi ha konkreta förslag.
          </note>
          <note>
            Ett exempel är Nätkoncessionsutredningen. Den innebär, säger
            experter, att det för Svenska kraftnät minskar från tio år till
            ungefär åtta år innan en stamnätsledning kommer på plats. Det
            är inte oviktigt, men väsentligt mer måste göras om vi ska säkra
            elsystemet för hushåll och företag.
          </note>
          <note type="speaker">
            Anf. 54 Statsrådet ANDERS YGEMAN (S):
          </note>
          <note>
            Fru talman! Jag kan konstatera att vi är överens om mycket, jag
            och Lars Hjälmered. Vi är överens om att korta tillståndsprocesserna.
            Vi är överens om att det behövs ytterligare åtgärder förutom de
            som kommer i nätkoncessionsutredningen. Vi är överens om att förslagen
            i Nätkonces ­ sionsutredningen är bra och viktiga. Och vi synes
            ändå vara överens om att det är en positiv utveckling i Norrland
            och att de svenska elöverskotten och de konkurrenskraftiga svenska
            elpriserna drar åt sig företag.
          </note>
          <note>
            Med denna betydande samsyn beklagar jag att Moderaterna drog
            sig ur den långsiktiga energiöverenskommelse som vi tecknade för
            tre år sedan, som var tänkt att kunna leverera just dessa långsiktiga
            och viktiga åtgärder och spelregler för svensk industri och svenska
            konsumenter.
          </note>
          <note>
            Jag tror att det skulle vara en styrka för Sverige om vi och
            Moderaterna och flera andra partier var överens om de långsiktiga
            spelreglerna. Då tror jag också att Lars Hjälmered och Moderaterna
            skulle få större genomslag för de åsikter de har om svensk energipolitik.
          </note>
          <note>
            Jag stänger inte dörren. Jag välkomnar Moderaterna tillbaka till
            energi ­ överenskommelsen för att kunna fatta beslut om långsiktiga
            villkor för Sveriges utveckling. Till dess ser jag fram emot att
            Moderaterna stöder de förslag som de har efterfrågat här i kammaren
            när dessa inom kort läggs på riksdagens bord.
          </note>
          <note>
            Jag vill också ta tillfället i akt och tillönska Lars Hjälmered
            en trevlig helg – och en god jul om vi inte ses innan dess.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:149 om privatekonomi i skolans
            undervisning
          </note>
          <note type="speaker">
            Anf. 55 Utbildningsminister ANNA EKSTRÖM (S):
          </note>
          <note>
            Fru talman! Alexandra Anstrell har frågat mig om jag avser att
            vidta åtgärder för att det i ämnet hem- och konsumentkunskap ska
            ställas högre kunskapskrav än att eleven bara förutsätts kunna
            göra jämförelser mellan olika konsum ­ tions ­ alternativ och
            föra enkla resonemang med viss koppling till konsekvenser för
            privatekonomi samt hur jag i annat fall avser att säkerställa
            att elever genom skolan får de kunskaper de behöver gällande privatekonomi.
          </note>
          <note>
            Kunskaper om konsumentfrågor och privatekonomi är viktiga och
            ger människor verktyg för att skapa en fungerande vardag och kunna
            göra medvetna val som konsumenter med hänsyn till hälsa, ekonomi
            och miljö. Det är därför viktigt att alla elever får lära sig
            om privatekonomi i skolan. Det är kunskap som alla unga behöver
            för att klara sig bra i samhället.
          </note>
          <note>
            Området p rivatekonomi och konsumtio n är också tydligt framskrivet
            i kursplanen för hem- och konsumentkunskap, både i den befintliga
            kursplanen och i den reviderade kursplan som gäller från och med
            den 1 juli 2021. I både grundskolan och gymnasie ­ skolan är priva
            ­ tekonomi dessutom en del av ämnet samhällskunskap.
          </note>
          <note>
            I den reviderade kursplanen i hem- och konsumentkunskap som reger
            ­ ingen beslutade om i augusti 2020 har privatekonomi ytterligare
            lyfts fram i ämnets syfte genom en egen punkt i de långsiktiga
            målen. Där framgår nu att u ndervisningen i ämnet hem- och konsumentkunskap
            ska ge elev ­ erna förutsättningar att utveckla kunskaper om ekonomi
            och konsumtion i hemmet .
          </note>
          <note>
            Av det centrala innehållet framgår att eleverna redan i mellanstadiet
            ska få lära sig om privatekonomi , till exempel om relationen
            mellan spa ­ rande och konsum ­ tion , om skillnaden mellan saklig
            konsumentinforma ­ tion och annan påverkan , om reklam och om
            att jämföra varor utifrån jäm ­ förpris. I högstadiet ska eleverna
            sedan få fördjupa kunskaper na och till exempel lära sig att göra
            en budget och vad det innebär att handla på kredit, teckna abonnemang
            samt låna och spara pengar. De ska även få lära sig om konsumenters
            rättigheter och skyldigheter.
          </note>
          <note>
            Av kunskapskraven för betyget E i årskurs 6 följer att ”e leven
            ger ex ­ empel på olika sätt att spara och betala och beskriver
            på ett enkelt sätt vad som kan påverka konsumtionsval ”. För betyget
            E i årskurs 9 krävs att ”e le ­ ven beskriver på ett enkelt sätt
            faktorer och beslut som kan påverka privat ­ ekonomi och konsumtionsval
            ”. Jag kan därmed konstatera att kunskaps ­ kraven från och med
            den 1 juli 2021 kommer att ha en annan lydelse än vad som framgår
            av frågan, där delar av dagens kunskapskrav återges.
          </note>
          <note>
            Sammantaget, fru talman, gör jag bedömningen att ämnet privatekonomi
            är väl framskrivet i den reviderade kursplan i hem- och konsumentkunskap
            som nu kommer att börja gälla. E leverna ska enligt de styrdokument
            som då gäller få relevanta kunskaper för att kunna göra medvetna
            val som konsumenter med hänsyn till hälsa, ekonomi och miljö.
          </note>
          <note type="speaker">
            Anf. 56 ALEXANDRA ANSTRELL (M):
          </note>
          <note>
            Fru talman! Tack, utbildningsministern, för svaret!
          </note>
          <note>
            Våra barn riskerar att växa upp som finansiella analfabeter,
            med vuxenvärlden som åskådare. Vi kan inte ha det så.
          </note>
          <note>
            Finansinspektionen har konstaterat att Sveriges unga har oroväckande
            låga kunskaper i privatekonomi. En studie gjord av Finansinspektionen
            visar att 75 procent av de tillfrågade ungdomarna inte vet hur
            man tar ett lån på banken och att 31 procent inte vet hur man
            gör en månadsbudget.
          </note>
          <note>
            Kronofogdens senaste rapport visar att många barn växer upp i
            familjer med skulder. Kronofogden konstaterar vidare att vuxna
            behöver tala mer om privatekonomi med barn – så även i skolan.
            Därmed kan unga tidigt få grundläggande ekonomiska kunskaper och
            bära med sig dem i vuxenlivet. På så sätt skulle unga kunna förhindras
            att hamna i skuldsättning. Ungdomar ska kunna fatta egna informerade
            beslut om sin privatekonomi.
          </note>
          <note>
            I en alltmer ekonomiskt utsatt värld är det ett samhälleligt
            intresse att utbilda och informera om privatekonomi – planering
            av inkomster och ut ­ gifter, lån, krediter och räntor, sparande
            och att betala räkningar men också ekonomiska risker och konsekvenser.
          </note>
          <note>
            Fru talman! Jag tycker att fler behöver uppmärksammas på vad
            det innebär att ta ett sms-lån och på att det inte bara är att
            dra kortet när man betalar eller hämta ut mer pengar i bankomaten.
            Fler behöver lära sig värdet av pengar. Kanske var det enklare
            förr, när man oftare hade dem fysiskt i handen eller plånboken.
          </note>
          <note>
            Barns finansiella förståelse följer en brant nedåtgående kurva.
            Ändå lyser åtgärderna med sin frånvaro, och vuxenvärlden verkar
            som sagt sitta på åskådarläktaren och titta på medan samhällsekonomin
            äventyras, jämställdheten sätts i obalans och ungas hälsa hamnar
            i riskzonen.
          </note>
          <note>
            Skolverket har uttalat att det är upp till varje skola att avgöra
            hur mycket tid som ska ägnas åt den privatekonomiska delen i skolundervisningen.
            Därför är det inte självklart hur stor del varje elev får.
          </note>
          <note>
            Tiden i hem- och konsumentkunskap ska räcka till mycket. I kursplanen
            står: ”Kunskaper om konsumentfrågor och arbetet i hemmet ger människor
            viktiga verktyg för att skapa en fungerande vardag och kunna göra
            medvetna val som konsumenter med hänsyn till hälsa, ekonomi och
            miljö.”
          </note>
          <note>
            Ämnets syfte är bland mycket annat att eleverna ska utveckla
            kunska ­ per om och intresse för arbete, ekonomi och konsumtion
            i hemmet. Men av 14 punkter i det centrala innehållet i årskurs
            1–6 handlar 3 om ekonomi, och av 19 punkter i årskurs 7–9 handlar
            6 om ekonomi och konsumentkunskap.
          </note>
          <note>
            Fru talman! Med detta menar jag inte att man inte ska lägga tid
            på att laga mat. Det är nog så viktigt, inte minst vad gäller
            näringslära och hantering av olika livsmedel. Men det är också
            uppenbart att det råder brist på undervisningstimmar.
          </note>
          <note>
            Dåligt privatekonomiskt kunnande ska inte behöva gå i arv. Vart
            du är på väg måste vara viktigare än varifrån du kommer, och kunskaper
            om ekonomi i ryggsäcken blir då ovärderliga.
          </note>
          <note>
            Utbildningsministern säger i sitt svar att kursplanen nu är reviderad
            och kunskapskraven förändrade. Men jag är ledsen – det räcker
            inte. Jag håller inte med utbildningsministern om bedömningen
            att detta nu är bra.
          </note>
          <note>
            Fru talman! Jag undrar om utbildningsministern är nöjd med detta
            eller om hon avser att vidta några åtgärder för att säkerställa
            att elever genom skolan får de kunskaper de behöver gällande privatekonomi.
          </note>
          <note type="speaker">
            Anf. 57 Utbildningsminister ANNA EKSTRÖM (S):
          </note>
          <note>
            Fru talman! Jag måste erkänna att jag inte blir riktigt klok
            på vad Alexandra Anstrell egentligen vill. Vill Alexandra Anstrell
            att de kunskapskrav som finns ska förtydligas och skärpas? Uppenbarligen,
            och det kravet är redan tillmötesgått. Till skillnad från vad
            som framgår av de citat som finns i interpellationen har regeringen
            tillsammans med Centern och Liberalerna lagt fram förslag och
            beslutat om nya kursplanetexter. Jag kan konstatera att de kursplanetexterna
            inte alls ligger långt från det som Alexandra Anstrell efterlyser.
          </note>
          <note>
            Eller vill Alexandra Anstrell egentligen att ämnet konsumentkunskap
            ska få fler timmar? Är det detta som är frågan? I så fall är det
            bara att föreslå det här i riksdagen. Jag skulle tro att det finns
            många andra som också vill föreslå fler timmar för en mängd andra
            ämnen.
          </note>
          <note>
            Eller vill Alexandra Anstrell egentligen att vi ska öronmärka
            vissa undervisningstimmar för just de delar i ämnet hem- och konsumentkunskap
            som handlar om privatekonomi? Detta skulle i så fall vara en innovativ
            lösning som inte finns för särskilt många andra ämnen. Vi är ju
            vana vid att vi genom våra läro- och kursplaneskrivningar överlåter
            åt de professionella och välutbildade lärarna att lägga upp undervisningen
            på ett sådant sätt att man möter de krav som framgår av kursplanerna.
          </note>
          <note>
            Det som i praktiken är ett av problemen med ämnet hem- och konsumentkunskap,
            fru talman, är, skulle jag vilja hävda, att de gamla skrivningarna
            var just lite gamla. Det är nu justerat och åtgärdat. De nya skrivningarna
            är mycket bättre, och jag är stolt över dem. Men de stora problemen
            är, som vanligt i vår svenska skola, en stor mängd krav som ställs
            på lärare och elever och en brist på behöriga, utbildade lärare,
            som är tydlig inte minst i ämnet hem- och konsumentkunskap. Detta
            är problem som vi måste arbeta mycket hårt med, fru talman.
          </note>
          <note>
            Men att göra ändringar i en beslutad kursplan som ännu inte trätt
            i kraft – förlåt mig, men jag tror inte att det förbättrar ungdomarnas
            privatekonomi.
          </note>
          <note type="speaker">
            Anf. 58 ALEXANDRA ANSTRELL (M):
          </note>
          <note>
            Fru talman! Jag vill att ett framtida Sverige ska ha en utökad
            politik för frihet – en frihet för alla, där både kvinnor och
            män kan ta ansvar för sin ekonomi och där unga får lära sig detta.
          </note>
          <note>
            Allt fler ansöker hos Kronofogden om att bli av med sina skulder,
            så kallad skuldsanering. Särskilt stor är ökningen bland unga.
            Under årets första sex månader ansökte 15 325 personer om skuldsanering,
            en ökning med 41 procent jämfört med förra året. Det är den högsta
            siffran någonsin.
          </note>
          <note>
            I OECD:s senaste Pisaundersökning visar resultatet på en anmärkningsvärt
            låg finansiell förståelse hos dagens unga befolkning. Endast var
            tionde ungdom anses ha goda förutsättningar att klara vuxenlivets
            finansiella utmaningar, och hela 43 procent saknar till och med
            de mest grundläggande kunskaperna i privatekonomi och budgetering.
          </note>
          <note>
            Från och med den 1 juni 2021 kommer den nya kursplanen att träda
            i kraft, med aningen mer fokus på privatekonomi, men jag tycker
            fortfaran ­ de inte att det räcker. Det är ett problem att det
            är för få timmar – eller möjligen borde man jobba mer ämnesöverskridande.
            Jag vet faktiskt inte, utbildningsministern. Men jag tror att
            det är viktigt att man ser problemet.
          </note>
          <note>
            Jag har skrivit en motion i frågan, fru talman. Den kom till
            efter ett samtal med min son, som i dag är 15 år, där han frågade:
            Hur får man lära sig att köpa ett hus? När gör man det? Hur mycket
            ska man spara, och när får man lära sig hur man sparar?
          </note>
          <note>
            När jag växte upp fick vi i skolan bläddra i Lyckoslanten, och
            där fanns en rolig serie om Spara och Slösa. Den gav mig en bra
            bild av att det var bättre att spara än att slösa. Men hur är
            det med allt det där andra? Jag tänker på skillnaden mellan sparande
            och investering, grundläggande kunskaper om börsen, fonder och
            aktier, kontoformer och relevanta begrepp.
          </note>
          <note>
            Tobias Schildfat skriver i sin bok Vägen till din första miljon
            att han saknade Sparas och Slösas släkting Investera i Lyckoslanten.
            Jag håller med om det; det hade nog varit bra. Att kunna mer om
            investeringar är också viktigt.
          </note>
          <note>
            En relevant del i ekonomin är att se över sina inkomster. Man
            behöver lära sig inte bara om sina utgifter utan även om sina
            inkomster, som kan vara relevanta nu eller i en nära framtid.
            Det kan handla om anställning, uthyrning, tjänster eller uppdrag.
          </note>
          <note>
            Häromdagen frågade min dotter Johanna: Mamma, det står något
            om pensionssparande här i min bankapp – vad ska jag göra med det?
            Det är väl inget jag behöver göra nu? Hon är 18. Vi hade ett samtal
            om det och pratade om vilka typer av sysselsättning som ger pensionsgrundande
            in ­ komst och att man kan pensionsspara, spara på annat sätt,
            investera med mera. Alla blir vi ju gamla, och därför borde kanske
            även grundläggande kunskaper om pensionssystemet vara viktiga
            i en utbildning om privat ­ ekonomi.
          </note>
          <note>
            Undervisningen i skolan om privatekonomi behöver bli bättre.
            I det centrala innehållet nämns en hel del, men det är inte så
            mycket som mäts. Det måste även utbildningsministern hålla med
            om. När Skolinspektionen granskade hem- och konsumentkunskapen
            i början av 2019 kom man dessutom fram till att ämnet lägger alltför
            stor tyngd på mat, måltider och hälsa.
          </note>
          <note>
            Utbildningsministern har nämnt att hon är nöjd med de nya kunskapskraven
            i årskurs 9. För ett E innebär de att man på ett enkelt sätt ska
            kunna beskriva faktorer och beslut som kan påverka privatekonomi
            och konsum ­ tionsval. Jag tycker inte att det räcker.
          </note>
          <note>
            Kronofogdens enhetschef Per-Olof Lindh säger i en artikel i Svenskan
            att han för första gången i sitt liv är oroad över barns och ungas
            låga ekonomiska kompetens och status. Och, fru talman, det är
            jag också. Är inte utbildningsministern det?
          </note>
          <note type="speaker">
            Anf. 59 Utbildningsminister ANNA EKSTRÖM (S):
          </note>
          <note>
            Fru talman! De nya kunskapskraven och den nya kursplanen är fram
            ­ tagna i samarbete med Sveriges hem- och konsumentkunskapslärare.
            Kursplanen är noggrant genomgången. Den har legat ute på Skolverkets
            hemsida för att Sveriges alla hem- och konsumentkunskapslärare
            ska kun ­ na lämna synpunkter på den. Den har skickats på remiss
            till forsknings ­ institutioner och myndigheter. Och till sist
            har vi nu en text.
          </note>
          <note>
            Denna text, fru talman, är framtagen bland annat mot bakgrund
            av de rapporter som Alexandra Anstrell här redovisar. Jag kan
            bara konstatera att jag har större förtroende för landets hem-
            och konsumentkunskapslärare och alla de remissinstanser som har
            hjälpt till att ta fram de nya kursplanerna än jag har för samtal
            med enstaka skolelever, även om det naturligtvis är väldigt intressant
            att ta del av vad elever tycker.
          </note>
          <note>
            Denna interpellationsdebatt handlar om ett allvarligt problem:
            att unga människor har problem med sin privatekonomi. Detta är
            värt att ta på stort allvar, och det gör vi. Vi använder de verktyg
            som den svenska skolan tillhandahåller och som i årtionden, för
            att inte säga i mer än hundra år, har bidragit till att alla barn
            i Sverige får den kunskap de behöver för att gå ut i arbetslivet
            och livet som vuxna människor.
          </note>
          <note>
            Där är ämnet hem- och konsumentkunskap viktigt. Det är, fru talman,
            ingen slump att det i detta ämne ingår gedigna inslag som handlar
            om privatekonomi. Det är heller ingen slump att vi i ämnena samhällskunskap
            och matematik noga går igenom andra begrepp och kunskaper som
            behövs för att man ska kunna ta ansvar för sin ekonomi.
          </note>
          <note>
            Fru talman! Det ställs många krav på den svenska skolan. På detta
            område är jag väldigt stolt över att regeringen tillsammans med
            Centerpartiet och Liberalerna har kunnat ta fram nya, tydligare
            kunskapskrav och kursplaner, i samarbete med de lärare som ansvarar
            för undervisningen i ämnet. Jag hoppas att de kan leda till att
            vi också får en bättre undervisning, för hur mycket vi än diskuterar
            ordval i styrdokument är det till sist på undervisningen det kommer
            an.
          </note>
          <note>
            Jag återkommer, fru talman, till det som är det riktiga problemet
            för ämnet hem- och konsumentkunskap: bristen på behöriga lärare,
            som vi måste arbeta hårt för att lösa.
          </note>
          <note type="speaker">
            Anf. 60 ALEXANDRA ANSTRELL (M):
          </note>
          <note>
            Fru talman! Tack, utbildningsministern, för svaret! Jag håller
            verkligen med om att det är undervisningen som gör skillnad. Men
            barn efterfrågar detta, liksom föräldrar, lärare och banker. Kronofogden
            konstaterar problem, liksom Skolinspektionen.
          </note>
          <note>
            Ändå står vi här i dag med ett kunskapskrav, som ministern be
            skriver i sitt svar: ”I årskurs 9 krävs att ’ Eleven beskriver
            på ett enkelt sätt faktorer och beslut som kan påverka privatekonomi
            och konsumtionsval. ’.” Utöver det centrala innehållet är det
            undervisningen som spelar roll, och det kan bli väldigt olika.
            Det är ett problem.
          </note>
          <note>
            Barn växer upp med helt olika förutsättningar för att förstå
            och hantera pengar. Det är inte bara olyckligt; det är faktiskt
            helt galet.
          </note>
          <note>
            Fru talman! I Sverige borde vi kunna erbjuda alla barn samma
            förutsättningar att tjäna, spara och spendera sina pengar klokt.
            Att dagens barn och unga bygger sin finansiella förståelse på
            de kunskaper de har fått i hemmet är tydligt. Det syns i Finansinspektionens
            studie. Av 1 000 medverkande ungdomar är det över hälften som
            vänder sig till sina föräldrar för att få råd och kunskaper om
            exempelvis lån och försäkringar.
          </note>
          <note>
            Som jag sa tidigare: Dåligt privatekonomiskt kunnande ska inte
            behöva gå i arv. Jag tänker att ansvaret för barns finansiella
            bildning ligger tvärfunktionellt på hemmet, på skolan och på politisk
            nivå. Jag tycker att vi behöver samarbeta bättre om detta och
            välkomna alla initiativ för att få en bättre finansiell förståelse
            för alla barn och unga.
          </note>
          <note>
            Då behöver vi agera, och det behöver vi göra nu. Som det såg
            ut tidigare i år vill vi inte ha det i framtiden. Är utbildningsministern
            beredd att göra mer än att bara luta sig mot det kunskapskrav
            som hon har angivit?
          </note>
          <note type="speaker">
            Anf. 61 Utbildningsminister ANNA EKSTRÖM (S):
          </note>
          <note>
            Fru talman! Nu blir jag tvungen att för tredje gången upprepa
            att alla de rapporter som anges här ligger till grund för de förändringar
            i kunskapskraven som har gjorts. Jag är stolt över kunskapskraven,
            och det är jag övertygad om att jag har anledning att vara eftersom
            de har tagits fram i samarbete med dem som kan detta bäst, nämligen
            lärarna i hem- och konsumentkunskap.
          </note>
          <note>
            Stolt är jag, men är jag nöjd? Nej, nöjd kan man inte vara. Varje
            barn och ungdom ska gå ut ur den svenska skolan med de kunskaper
            i privat ­ ekonomi som anges i kunskapskraven. Ska vi nå dit är
            det nödvändigt, men inte tillräckligt, att vi skärper kunskapskraven
            på det sätt som redan har gjorts. Det som också behövs är förutsättningar
            för Sveriges lärarkår att på riktigt undervisa i dessa svåra och
            viktiga frågor. Där, fru talman, behövs insatser, och regeringen
            är beredd att vidta de åtgärderna. Det handlar om kompetensutveckling
            för lärarna och om att se till att läraryrket är så at ­ traktivt
            att fler väljer det och att fler stannar kvar.
          </note>
          <note>
            Med de kunskapskrav som vi nu har antagit är min förhoppning
            att ämnet ska kunna utvecklas på ett väldigt positivt sätt. Det,
            fru talman, förtjänar våra barn och ungdomar. Att kunna privatekonomi
            när man går ut från skolan är viktigt.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:173 om föräldrapåverkan på
            skolans personal
          </note>
          <note type="speaker">
            Anf. 62 Utbildningsminister ANNA EKSTRÖM (S):
          </note>
          <note>
            Fru talman! Roger Haddad har frågat om jag och regeringen kommer
            att agera genom lag för att slå fast att det är läraren som bestämmer
            i klassrummet. Roger Haddad har även frågat om jag och regeringen
            avser att ta initiativ för att i skollagen förtydliga att det
            är lärarna som beslutar om det som rör det pedagogiska arbetet,
            exempelvis undervisningen. Roger Haddad har också frågat mig om
            vilka andra åtgärder jag och regeringen avser att vidta för att
            återupprätta läraryrkets status i samhället.
          </note>
          <note>
            Jag håller helt med Roger Haddad om att det är läraren som ska
            bestämma i klassrummet. Skollagen är mycket tydlig på den punkten.
            Det är läraren som ansvarar för undervisningen och beslutar om
            betyg. Det står uttryckligen i 2 kap. 15 § och 3 kap. 16 § skollagen.
          </note>
          <note>
            J ag vill vidare understryka vikten av att all personal och alla
            elever är trygga i skolan . Hot, våld och kränkningar mot skolans
            personal får aldrig accepteras. Trygghet och studiero skapas bland
            annat genom att skolan involverar elever och vårdnadshavare så
            att man tillsammans kan utveckla skolans innehåll och verksamhet
            . En trygg arbetsmiljö är en förutsättning för barns och elevers
            lärande och utveckling. Arbetsmiljölagen ställer också krav på
            arbetsgivaren när det gäller upprätthållande av en god arbetsmiljö
            . I arbetet mot kränkningar, hot och våld mot personal behövs
            väl fungerande rutiner som är kända av alla, rutiner som även
            innefattar skolans kontakter med socialtjänst och polis.
          </note>
          <note>
            Därför beslutade regeringen i augusti 2018 om ändringar i läroplanerna
            för att förtydliga rektorers och elevers ansvar för en god arbets-
            och lärande miljö. Regeringskansliet har beslutat att en utredare
            ska biträda Utbildnings ­ departementet med att ta fram ett förslag
            till en nationell plan för skolans arbete med trygghet och studiero
            och lämna förslag som säkerställer ett fungerande regelverk om
            trygghet och studiero i skolan. Utredaren ska även lämna förslag
            på hur lärarnas arbete för att upprätthålla studieron kan stärkas
            .
          </note>
          <note>
            Lärare måste kunna känna att de har hela samhällets stöd med
            att upprätthålla en god arbets- och lärande miljö. Då behöver
            inte bara kollegor, rektorer och huvudmän utan även vårdnadshavare
            och resten av samhället ge lärarna det stödet . Den professionella
            styrkan och tilliten till den egna förmågan bygger en lärare inte
            ensam utan tillsammans med andra. Jag menar att hela samhället
            behöver se skolan som en gemensam bildningsinstitution och inte
            som en tjänst på marknaden där elever är kunder och lärare leverantörer
            av kunskap. Vidare anser jag att lärare ska bemötas med respekt
            för sitt viktiga uppdrag i en skola som fokuserar på kunskap och
            bildning.
          </note>
          <note type="speaker">
            Anf. 63 ROGER HADDAD (L):
          </note>
          <note>
            Fru talman! Tack, statsrådet Anna Ekström, för svaret på min
            interpellation. Liberalerna sätter ju skolan främst, och skolan
            är vår viktigaste politiska fråga. Det är för att det är den viktigaste
            bildningsinstitution vi har i vårt samhälle för framtiden och
            för Sverige som kunskapsnation.
          </note>
          <note>
            Vi har återkommande tagit upp frågan om läraryrkets status generellt
            och också problematiken med anmälningskultur och kränkthetskultur,
            som vi har försökt peka på de senaste åren. Vi har lärare som
            inte vågar ingripa mot ordningsstörningar. Många lärare och skolledare
            upplever otydlighet i skollagstiftningen när det gäller hur de
            ska kunna upprätthålla studiero och trygghet.
          </note>
          <note>
            Arbetsmiljöarbetet är centralt. Den viktigaste anledningen till
            att många lärare väljer att lämna yrket är just brister i arbetsmiljö
            och deras villkor. Under den rubriken kommer självklart också
            problemet med hot och våld mot skolans personal in. Det gäller
            hot och våld både mot lärarkåren, vilket är helt oacceptabelt,
            och mot rektorerna. Fyra av tio rektorer har utsatts för hot eller
            våld på sin arbetsplats. Var fjärde lärare har utsatts för hot
            och våld på sin skola det senaste läsåret. Detta har bland annat
            lärarfacken redovisat. Det är bekymmersamt.
          </note>
          <note>
            Jag har tagit till mig utbildningsministerns svar på mina frågor,
            men fokus är fortfarande väldigt mycket på vad som tidigare har
            beslutats. Sedan pekar man på en utredning som är på gång och
            som egentligen inte är temat för den här interpellationen, som
            ju handlar om föräldrapåverkan på skolans personal.
          </note>
          <note>
            Jag instämmer inte heller riktigt i utbildningsministerns svar
            att skollagen är tydlig om att det är läraren som bestämmer i
            klassrummet och att detta uttryckligen står i lagen. De problem
            som vi har sett – att man inte bara från elevernas sida utan även
            från föräldrarnas sida hotar eller till och med passerar gränsen
            och tar till fysiskt våld och att man inte respekterar undervisningens
            upplägg, betygsättningen, beslut om ledighet och så vidare – pekar
            uppenbart på att några föräldrar tolkar detta lite som de vill.
            Några föräldrar går in på skolan och agerar lite som de vill.
          </note>
          <note>
            Det finns också ett extremfall som har tagits upp. Tack och lov
            är det inget som är vanligt, men det var en lärare i Spånga här
            i Stockholmsområdet som blev strypt av en pappa till en elev på
            grund av ett betyg som han hade satt. Det ska inte vara så! Vi
            kan inte tala om att höja läraryrkets status om vi har en lagstiftning
            som kan tolkas otydligt, skolmyndigheter som ibland indirekt underminerar
            lärarkåren och en anmälningskedja och en anmälningskultur som
            sammantaget har bidragit till att lärarnas och skolledarnas auktoritet
            kraftigt har underminerats i svenskt skolväsen.
          </note>
          <note>
            Det här drabbar undervisningen och kunskapsuppdraget, och inte
            minst resulterar det i att eleverna inte får den undervisning
            och utbildning de har rätt till. Om de duktigaste och mest erfarna
            lärarna flyr skolväsendet får vi nämligen ännu större problem
            med obehöriga lärare, oerfarna lärare, vikarier, eget arbete och
            andra problem som uppstår i sammanhanget.
          </note>
          <note type="speaker">
            Anf. 64 Utbildningsminister ANNA EKSTRÖM (S):
          </note>
          <note>
            Fru talman! Nu befinner jag mig i beråd här, för det är väldigt
            lite av det Roger Haddad säger som jag vill säga emot. Jag håller
            med på väldigt många punkter.
          </note>
          <note>
            Vi har ett stort problem i den svenska skolan, och det handlar
            om att lärarna inte alltid behandlas som de bör behandlas, nämligen
            som profes ­ sionella yrkesutövare med viktig myndighetsutövning
            som en av sina arbetsuppgifter. Lärare behandlas inte med den
            respekt de förtjänar, och det är ett mycket stort problem. Jag
            tänkte använda det här inlägget inte till att polemisera mot Roger
            Haddad utan snarare till att försöka bidra med för ­ slag på vad
            vi kan göra åt det här stora problemet, och där ser jag en mängd
            olika saker.
          </note>
          <note>
            Roger Haddad lyfter upp lagstiftningen, och jag vill nog ändå
            hävda att skollagen är tydlig på den här punkten. Det tycker jag
            inte att Roger Haddad ska ta illa upp för ; det var ju under Roger
            Haddads partis tid på Utbildningsdepartementet som skollagen togs
            fram på det här området.
          </note>
          <note>
            Jag vill också peka på de läroplans- och kursplansskrivningar
            som finns, och kanske framför allt på ett allmänt råd som har
            tagits fram av Skolverket och som handlar om planering och genomförande
            av undervisningen. Där slås det klart och tydligt fast att det
            är läraren som bestämmer i klassrummet och läraren som bestämmer
            om undervisningen.
          </note>
          <note>
            Jag vill även peka på de läroplansförändringar som gjordes under
            den förra mandatperioden, där vi skrev in i läroplanen att elever
            ska behandla varandra och skolans personal med respekt och bidra
            till en god arbetsmiljö i skolan. Det var en läroplansändring
            som härstammade från Skolkommissionen, och den har ett starkt
            stöd i den forskning som finns. Den visar att det är gynnsamt
            både för kunskapsuppdraget och för skolans uppdrag att fostra
            eleverna om eleverna tar ansvar för arbetsmiljön.
          </note>
          <note>
            Fru talman! Det är självklart så att man kan skriva hur mycket
            som helst i lagar, förordningar, läroplaner och allmänna råd,
            men det viktiga är hur det tillämpas i praktiken och verkligheten.
            Här vill jag peka på den viktiga roll som huvudmannen har. Våra
            huvudmän har ett ansvar för skolans arbetsmiljö. De är arbetsgivare,
            men de är också ansvariga för elevernas arbetsmiljö under väldigt
            viktiga år i deras liv. Huvudmannen har dock också en viktig uppgift
            i att upprätthålla skollag och läroplan samt bidra till att lärare
            känner den frimodighet och trygghet i sin yrkesutövning och betygsättning
            som de behöver känna .
          </note>
          <note>
            Man kan säga att huvudmannen ska ha lärarens rygg, fru talman.
            När föräldrar hör av sig med alltifrån subtila påtryckningar till
            direkta hot, vilket tyvärr uppenbarligen händer, ska läraren inte
            stå ensam. Då ska läraren ha sin huvudman i ryggen, och läraren
            ska känna att hen har hela samhället i ryggen. För rektorernas
            och huvudmännens del är det viktigt att ta på sig den ibland obekväma
            uppgiften att stå upp för lärarna när föräldrar olyckligtvis trycker
            på – och verkligen göra det tydligt.
          </note>
          <note>
            Jag vill i det här sammanhanget passa på att peka på allas vårt
            ansvar. Vi är alla samhällsmedborgare. Vi är föräldrar, och vi
            finns i ett samhälle där skolan ingår. Vi har alla ett ansvar
            att bete oss. Det här handlar delvis om folkvett. Vi ska inte
            hålla på och köra med lärarna på det sätt som Roger Haddad pekar
            på i sin interpellation. I stället ska vi se till att bidra till
            att skolan är den gemensamma bildningsinstitution vi vill att
            den ska vara, där kunskap och bildning står i fokus och där lärarna
            känner inte bara trygghet utan också glädje i att utföra sin a
            viktiga arbetsuppgifter.
          </note>
          <note type="speaker">
            Anf. 65 ROGER HADDAD (L):
          </note>
          <note>
            Fru talman! Under Socialdemokraternas tid i regeringsställning
            har antalet incidenter med hot och våld i skolan fördubblats.
            Det har skett mellan 2014 och 2019. Jag tycker trots allt att
            utbildningsministern måste ta ansvar för sitt partis agerande
            och vad man har gjort och inte gjort i dessa frågor, som jag menar
            är kraft igt eftersatta.
          </note>
          <note>
            Jag är kritisk till att skollagen inte har kompletterats tillräckligt.
            Det har gjorts förändringar i skollagen de senaste åren, och det
            har gjorts kom ­ pletteringar och förändringar i läroplaner. Men
            jag hävdar bestämt att skollagen inte är tydlig när det gäller
            att det är läraren som bestämmer i klassrummet och att det är
            läraren som leder det pedagogiska arbetet och bestämmer över undervisningen.
            Både i skollagen och i läroplanerna står det nämligen att läraren
            ska svara för att alla elever får ett reellt inflytande över arbetssätt,
            arbetsformer och undervisningens innehåll. Det står till och med
            att man tillsammans med eleverna ska planera och utvärdera undervisningen.
          </note>
          <note>
            På flera ställen i andra kapitel i skollagen och inte minst i
            paragrafer gällande elevinflytandet i läroplanen står det om rättigheter
            och om det uppdrag som skolan ska jobba med, där läraren ska säkerställa
            det inflytan ­ de som både elever och inte minst deras vårdnadshavare
            använder sig av. Det är klart att man ska få ha synpunkter på
            delar av utbildningen, men undervisningen tycker jag ska skötas
            av de professionella. Det är alltså lärarkåren, och det är lärarna
            som ska få styra och bestämma över sin un ­ dervisning. Det är
            den här otydligheten som jag med bestämdhet menar används av påstridiga
            föräldrar och vårdnadshavare, fru talman. Senast uppmärksammades
            det i västra Sverige, där detta har blivit ett arbetsmiljö ­ problem.
          </note>
          <note>
            Man kan inte stänga ute folk hur som helst, och man kan inte
            skicka iväg föräldrar hur som helst. Det går inte heller att hänvisa
            till en utredning som inte har någonting med den här interpellationen
            att göra. Den utredningen handlar om elever som våldför sig på
            eller hotar andra elever, och det jag försöker angripa här är
            vad vi – staten och regeringen, som är ytterst ansvariga – gör
            för att föräldrar inte ska få det här handlingsutrymmet. Vad görs
            för att de ska ta ett kliv tillbaka, låta lärarna vara lärare
            och inte minst ha respekt för skolan, för lärarna och för rektorerna?
          </note>
          <note>
            Har vi inte en läroplan som stöttar detta, har vi inte en skollag
            som stöttar detta och har vi inte ens en politik som stöttar detta
            kommer vi aldrig att höja läraryrkets status. Jag vet att regeringen
            känner till att det i senaste Talis , en internationell mätning,
            framkom bland annat att förekomsten av glåpord och muntliga skällsord
            riktade mot lärare är större i Sverige än i andra länder. I undersökningen
            sa dessutom bara 11 procent av högstadielärarna att läraryrket
            har hög status. Det kan vi inte acceptera.
          </note>
          <note>
            Alla dessa faktorer – Barn- och elevombudet, Skolinspektionens
            dubb ­ la uppdrag, kränkthetskulturen, anmälningskulturen och
            dessutom problemet med föräldrapåverkan på skolans personal, som
            är det jag försöker ta upp – bidrar inte till en bra skola. De
            bidrar inte till en bra arbetsmiljö, och de bidrar definitivt
            inte till att höja läraryrkets status.
          </note>
          <note type="speaker">
            Anf. 66 Utbildningsminister ANNA EKSTRÖM (S):
          </note>
          <note>
            Fru talman! Nu är ordningen återställd, för nu är vi inte riktigt
            lika överens längre.
          </note>
          <note>
            Vi är fullkomligt överens om problembilden. Det är ett stort
            problem att svenska lärare inte känner att de kan gå till jobbet
            och frimodigt utföra sina arbetsuppgifter utan att behöva vara
            rädda för hot och våld i den mån det förekommer. Det ska inte
            förekomma. Jag tror att vi också är överens om att det är en viktig
            uppgift för huvudmannen och för rektorn att ha sina lärares ryggar
            och stå upp för att negativ föräldrapåverkan inte ska inverka.
          </note>
          <note>
            Men är problemet verkligen skrivningarna i skollagen, Roger Haddad?
            Är problemet verkligen skrivningar i läroplanen? Är problemet
            de skriv ­ ningar om rätt till elevinflytande som finns? De syftar
            ju inte till att ta ifrån lärarna deras professionella ansvar
            eller makt, fru talman, utan de syftar till att träna elever i
            demokrati och ansvarstagande. Jag skulle hävda att problemet ligger
            i hur reglerna tillämpas snarare än hur reglerna är skrivna.
          </note>
          <note>
            Jag skulle också vilja hävda att problemet är en allmän inställning
            till vår skola, fru talman. Ibland tenderar föräldrar och elever
            att se skolan som en tjänst där man har rätt att beställa en paketerad
            kunskap och få det man har betalat för. Min skola är en skola
            där elever arbetar hårt för att lära sig mycket. Min skola är
            en skola där lärare bidrar till elevernas lärande genom att ha
            ett tydligt ledarskap i undervisningen och ett tydligt ledarskap
            i klassrummet.
          </note>
          <note>
            Hittills har min bedömning varit att problemet inte har varit
            lagstiftningen. Jag är självklart alltid beredd att titta på lagstiftningen,
            men jag är inte övertygad om att de problem vi diskuterar här
            har sin rot i skollagens paragrafer om elevinflytande. Jag tror
            snarare att de har sin rot i den bild vi har av skolan i vårt
            svenska samhälle, där skolan alltmer har blivit en tjänst på marknaden
            och inte en gemensam bildningsinstitution.
          </note>
          <note>
            Fru talman! Trots den polemik som förekommer här är jag väldigt
            tacksam mot Roger Haddad för att han hela tiden lyfter de här
            frågorna. Det är viktigt.
          </note>
          <note>
            Det är viktigt att vi alla tar ansvar för en skola som håller
            ihop och en skola där lärarna känner det stöd från samhället som
            de ska ha. Men, fru talman, då gäller det också att vi allihop
            ser till att vi agerar i enlighet med de, enligt min mening, tydliga
            skrivningar som finns i skollag och läroplan om lärarens makt
            i skolan.
          </note>
          <note type="speaker">
            Anf. 67 ROGER HADDAD (L):
          </note>
          <note>
            Fru talman! Regeringen och utbildningsministern erkänner inte
            grundproblematiken när det gäller läraryrkets status: den låga
            statusen för Sveriges lärare och rektorer.
          </note>
          <note>
            Antalet anmälningar om hot, våld och incidenter har fördubblats,
            enligt Arbetsmiljöverket. Det brister i fråga om respekt. Svenska
            lärare får ta emot glåpord i högre utsträckning än kollegor i
            andra länder. Skolinspek ­ tionen driver ärenden, inte minst genom
            Barn- och elevombudet. Vi menar att man har gått för långt och
            underminerar lärarkårens auktoritet när det gäller att upprätthålla
            studiero och trygghet.
          </note>
          <note>
            Vi menar också att 4 kap. 9 § skollagen måste förtydligas. Att
            barn och elever ska ges inflytande över utbildningen har jag inga
            problem med. Men det står också att de ska ha inflytande över
            undervisningen.
          </note>
          <note>
            Det handlar om Skolinspektionen, Barn- och elevombudet, den allmän
            ­ na anmälningskulturen och kränkthetskulturen i landet tillsammans
            med dessa skrivningar i läroplanen och skollagen. Jag hävdar bestämt
            att de fortfarande är otydliga. Det är klart att det bidrar till
            osäkerhet och otydlighet. Det är det som gör att alldeles för
            många föräldrar tyvärr inte respekterar lärarna.
          </note>
          <note>
            Jag blir ännu mer bekymrad när jag ser att det är ett särskilt
            stort problem i förskolan och grundskolan när det gäller anmälningar,
            enligt Arbetsmiljöverket. Det handlar om förskolans verksamhet
            och grundskolans verksamhet. Det handlar om vistelsetider. Det
            handlar om stöd. Självklart ska man ta upp sådana saker. Men när
            det kommer till grundskolan handlar det om ledighetsrutiner, hur
            man lägger upp undervisningen, vilka ämnen man undervisar i och
            vilket betyg man ger.
          </note>
          <note>
            De svar som regeringen ger är inte tillfredsställande. Har man
            det perspektivet kommer man aldrig att lösa detta problem och
            höja lärarnas status.
          </note>
          <note type="speaker">
            Anf. 68 Utbildningsminister ANNA EKSTRÖM (S):
          </note>
          <note>
            Fru talman! Jag är stolt över att den senaste Talisundersökningen
            visade förbättringar både när det gäller lärarnas upplevelse av
            sin status och när det gäller lärarnas nöjdhet med sitt yrke.
            Jag är inte nöjd med att de siffror vi får via Talis är siffror
            där Sverige sticker ut på ett negativt sätt. Det är uppenbart
            att läraryrket måste bli mer attraktivt, och det är uppenbart
            att det finns att göra för lagstiftare, för huvudmän, för rektorer
            och inte minst för alla oss som i egenskap av föräldrar eller
            på annat sätt har med lärare att göra.
          </note>
          <note>
            Jag är stolt, fru talman, över att vi under den förra mandatperioden
            gjorde en förändring i läroplanen som innebar att elevernas ansvar
            för att behandla varandra och skolans personal, inklusive lärarna,
            med respekt förtydligades. Det är en skrivning som inte har funnits
            tidigare i läroplanen.
          </note>
          <note>
            Jag är absolut inte nöjd med den verklighet som Roger Haddad
            beskriver, där anmälningarna om hot och våld ökar. Varje beskrivning
            av hot och våld inom skolans värld är oacceptabel.
          </note>
          <note>
            Fru talman! Den svenska skolan har en mängd problem. Vi ser i
            internationella kunskapsmätningar att den negativa kunskapstrenden
            faktiskt har brutits, men vi har mycket kvar att göra. Arbetet
            med att stärka tryggheten och studieron för eleverna och att stärka
            lärarnas trygghet och arbetsro och lärarnas möjligheter att utföra
            sitt arbete på ett bra sätt ska fortsätta.
          </note>
          <note>
            Jag är stolt och glad över att kunna samarbeta med Roger Haddad
            också i denna fråga.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:175 om omsättningen på rektorer
          </note>
          <note type="speaker">
            Anf. 69 Utbildningsminister ANNA EKSTRÖM (S):
          </note>
          <note>
            Fru talman! Kristina Axén Olin har frågat mig hur jag anser att
            vi ska få minskad omsättning på rektorer och fler som stannar
            kvar i yrket.
          </note>
          <note>
            Jag vill börja med att säga att jag instämmer med interpellanten
            i att den stora omsättningen på rektorer är bekymmersam. Rektorns
            ledarskap spelar en central roll för en skolas utveckling. Rektorers
            förmåga att leda och utveckla den pedagogiska personalens arbete
            är en viktig faktor för att säkerställa att eleverna får utbildning
            och undervisning av hög kvalitet. Flera rektorsbyten på kort tid
            på en skola riskerar därför att negativt påverka elevernas skolgång.
          </note>
          <note>
            För att stärka det pedagogiska ledarskapet i skolväsendet har
            regering ­ en gjort en rad insatser. En av dessa gäller förskolan.
            Från och med den 1 juli 2019 benämns förskolechefer rektorer och
            omfattas av den statliga obligatoriska befattningsutbildningen.
            Regeringen har vidare vidgat både befattningsutbildningen och
            fortbildningen för rektorer så att alla skolled ­ are ska kunna
            ta del av dessa insatser, såväl rektorer i förskolor som biträ
            ­ dande rektorer i alla skolformer. Därutöver har regeringen avsatt
            20 miljo ­ ner kronor för fortbildning av skolledare, och denna
            satsning har perma ­ nentats.
          </note>
          <note>
            Ett starkt pedagogiskt ledarskap och ett attraktivt yrke förutsätter
            att skolledare kan utvecklas professionellt under hela yrkeslivet.
            Regeringen inrättar därför ett nationellt professionsprogram för
            lärare och rektorer med grund i betänkandet Med undervisningsskicklighet
            i centrum – ett ramverk för lärares och rektorers professionella
            utveckling . P rogramme t ska främja skolutveckling och systematisk
            professionell utveckling genom hela yrkeslivet. Det är ett sätt
            att säkra lärare s och rektorers kompetensutveckling under yrkeslivet.
            De mer konkreta förslagen i betänkandet bereds nu inom ramen för
            arbetet med januariavtalet, vilket borgar för brett förankrade
            och långsiktiga nationella professionsprogram för lärare och rektorer.
          </note>
          <note>
            Samma utredning föreslår också en statlig rekryteringsutbildning
            för lärare som är intresserade av att bli rektorer och kompetensutveckling
            av rektorer i praktisk organisation och arbetsmiljö. De förslagen
            bereds i Regeringskansliet.
          </note>
          <note>
            Även huvudmannen har ett viktigt ansvar för att ge förutsättningar
            för att rektorer ska stanna på sin skola. Om en skola drabbas
            av täta rektorsbyten behöver man följa upp och ta reda på varför.
            Men Skolinspektionens kvalitetsgranskning om många rektorsbyten
            visar att det är få huvudmän som följer upp konsekvenser vid många
            rektorsbyten. Det är också få huvudmän som agerar strategiskt
            när skolorna byter rektorer ofta. Skolchefen, som numera enligt
            skollagen ska finnas hos varje huvudman, har en viktig roll i
            detta. Skolchefen är en viktig länk i styrkedjan mellan huvudmannen
            och rektorerna.
          </note>
          <note>
            Om vi kan skapa förutsättningar för rektorer att stanna längre
            på skolorna, och i yrket, kan vi också skapa förutsättningar för
            dem att vara de pedagogiska ledare som skolan behöver.
          </note>
          <note type="speaker">
            Anf. 70 KRISTINA AXÉN OLIN (M):
          </note>
          <note>
            Fru talman! Tack, utbildningsminister Anna Ekström, för svaret!
            Jag tycker att vi pratar alldeles för lite om rektor er och skolledare.
            Det kanske är den absolut viktigaste personen på hela skolan för
            skolans utveckling och för att vi ska ha en god kvalitet i skolan.
          </note>
          <note>
            Vi har ungefär 3 900 rektorer i grundskolan och 1 200 rektorer
            i gymnasieskolan. Det är djupt oroande med den undersökning som
            Skolverket nyligen presenterade, där man tittade på dem som jobbade
            som rektorer för fem år sedan, det vill säga läsåret 2014/15.
            Efter tre år var bara 40 procent kvar i skolan. Nu efter fem år
            är det bara var femte rektor som jobbar kvar på skolan. De andra
            har antingen slutat eller bytt skola. Av alla som slutat på den
            skola som de var på för fem år sedan är det mer än hälften, 57
            procent, som helt har lämnat skolvärlden.
          </note>
          <note>
            Med tanke på hur situationen är i dagens skola och på hur viktig
            rektor och skolledning är frågade jag Anna Ekström hur vi ska
            få en minskad omsättning och hur vi ska få rektorer att stanna
            kvar i yrket. I svaret hän ­ visar utbildningsminister Anna Ekström
            till olika utredningar och till att det bereds i Regeringskansliet,
            men läget är ganska akut.
          </note>
          <note>
            Fru talman! Jag skulle vilja ha svar på min fråga: Hur ser utbildningsminister
            Anna Ekström att vi ska få en minskad omsättning och fler rektorer
            som stannar kvar i yrket?
          </note>
          <note type="speaker">
            Anf. 71 Utbildningsminister ANNA EKSTRÖM (S):
          </note>
          <note>
            Fru talman! Jag vill börja med att tacka Kristina Axén Olin för
            frågan. Detta är en viktig sak. Det är en av de riktigt viktiga
            sakerna i svensk skola i dag.
          </note>
          <note>
            Vi ser också när vi till exempel tittar på den stora undersökningen
            Talis att den svenska skolan karakteriseras av att rektorer ofta
            byter skola och stannar ganska kort tid på sina skolor. Vi ser
            också, vilket är positivt, att den svenska skolan karakteriseras
            av en god befattningsutbildning. Där har vi en fördel jämfört
            med andra länder.
          </note>
          <note>
            De täta rektorsbytena är dock ett stort problem. Kristina Axén
            Olin har helt rätt i detta, men den viktiga frågan man måste ställa
            sig är: Var hanterar vi bäst de täta rektorsbytena?
          </note>
          <note>
            Naturligtvis har staten, regeringen och riksdagen ett ansvar.
            Det är vi som ser till att det finns en lagstiftning som håller
            ihop och styrkedjor som funkar. I vårt svenska skolsystem ligger
            dock ansvaret för resultat och kvalitet på den så kallade huvudmannen,
            och jag håller verkligen med dem som säger att det finns ett viktigt
            ansvar för huvudmannen att följa upp täta rektorsbyten och säkra
            att rektorerna får de förutsättningar som de behöver för att kunna
            stanna på sina skolor.
          </note>
          <note>
            En viktig iakttagelse, fru talman, är att när Skolverket har
            gjort insatser på skolor med låga resultat – jag tänker på den
            gamla satsningen med tio skolor och den nya satsningen Samverkan
            för bästa skola – är täta rektorsbyten en återkommande iakttagelse.
            Det är också en viktig del av det utvecklingsarbete som Skolverket
            arbetar med tillsammans med dessa skolor och huvudmän.
          </note>
          <note>
            Det här borde vara självklart, fru talman: Forskningen är tydlig
            med att goda skolresultat har ett samband med att rektorer stannar
            på sina platser.
          </note>
          <note>
            Fru talman! Kristina Axén Olin kritiserade mig för att jag inte
            svarade på frågan. Mitt svar på frågan är att vi måste göra många
            saker samtidigt. Från regeringens sida arbetar vi nu med det professionsprogram
            som är efterfrågat av våra skolledare och som har fått ett väldigt
            starkt stöd efter det att Björn Åstrands utredning har varit ute
            på remiss. Det gör vi tillsammans med Centerpartiet och Liberalerna,
            men vi gör det också tillsammans med rektorerna själva genom deras
            organisationer.
          </note>
          <note>
            Det är ett viktigt arbete. Ska vi ha ett rektorsyrke där rektorerna
            stannar kvar på sina jobb, trivs och får den kraft och de förutsättningar
            de behöver för att kunna utveckla arbetet på sina skolor så att
            barn och elever lär sig tillräckligt mycket, ja, då måste vi se
            till att professionsutvecklingen funkar och att det finns en vettig
            och ändamålsenlig kompetensutveckling och fortbildning för rektorer
            och, fru talman, även en progression för rektorer. Den rektor
            som kliver in på rektorsexpeditionen ganska ung och den rektor
            som kliver ut färdig för pension har ju helt olika förutsättningar
            att ta på sig ansvar.
          </note>
          <note>
            Fru talman! Med det arbete som vi nu gör med professionsprogram,
            satsningar på rektorsutbildning och fortbildning för rektorer
            och huvud ­ män som tar det ansvar som de har i vårt skolsystem
            ser jag goda förut ­ sättningar för att vi tillsammans ska kunna
            fortsätta att stärka rektors ­ yrket. Det behöver svensk skola,
            och det behöver svenska elever.
          </note>
          <note type="speaker">
            Anf. 72 KRISTINA AXÉN OLIN (M):
          </note>
          <note>
            Fru talman! Jag är väldigt glad över att jag och utbildningsminister
            Anna Ekström är överens om att det är bekymmersamt med rektorsomsättningen.
            För att få en god kvalitetsutveckling i svensk skola måste vi
            som sagt var ha ledare och chefer som stannar. Man vänder heller
            inte ofta en skolas utveckling på en termin; det finns mycket
            forskning som säger att det kan ta upp till fem år innan man egentligen
            ser resultat av det goda ledarskapet.
          </note>
          <note>
            Statistiken som visar att man i våra utanförskapsområden ibland
            har haft 13 rektorer inom loppet av ett par år är därför förödande,
            och det är därför jag tycker att frågan om rektors- och skolledaromsättningen
            är så central och något som vi borde fundera mer över.
          </note>
          <note>
            Det utbildningsministern gör med olika utredningar och professionsprogram
            liksom att man på olika sätt stöttar dem som är rektorer i dag
            är självklart viktigt. Jag tycker dock att det saknas en viktig
            komponent i detta, och det är analyser gällande dem som är rektorer
            i dag och dem som har lämnat yrket.
          </note>
          <note>
            Jag har frågat Skolverket om det kontinuerligt görs uppföljnings-
            eller avslutningssamtal med de rektorer som slutar och helt enkelt
            går igenom varför. Då säger Skolverket till mig att det gör man
            inte. Skolverket delar dock min uppfattning att det vore viktigt
            och har därför sagt att det naturligtvis vore intressant att göra
            det. Jag tror att det skulle visa en palett över problemen i dagens
            skola. Varför vill man inte vara kvar i skolvärlden? Varför byter
            man skola?
          </note>
          <note>
            Jag uppskattar att Anna Ekström delar mina bekymmer kring omsättningen
            och vill fråga om Skolverket helt enkelt kunde få uppdraget att
            börja göra någon typ av forskning eller djupanalyssamtal med våra
            avgående rektorer. Jag är övertygad om att det är en av nycklarna
            till hur vi ska förbättra skolan så att fler rektorer stannar
            kvar.
          </note>
          <note type="speaker">
            Anf. 73 Utbildningsminister ANNA EKSTRÖM (S):
          </note>
          <note>
            Fru talman! Vi är helt överens om att täta rektorsbyten är ett
            problem i svensk skola. Vi ser det tydligt i de internationella
            undersökningarna. Vi ser det också tydligt i den nordiska djupdykning
            som gjordes i de stora Talisstudierna för några år sedan. Vi sticker
            ut också i ett nordiskt perspektiv. Vi har rektorer som stannar
            ganska kort tid på skolorna. Våra rektorer har också ganska små
            skolenheter jämfört med hur det ser ut i många andra länder.
          </note>
          <note>
            Jag har absolut ingenting emot den typ av analyser som Kristina
            Axén Olin efterlyser, även om jag inte är 100 procent säker på
            att just ett uppdrag till Skolverket är vägen man ska gå för att
            nå dit. Det är dock klart att vi måste lyssna till rektorerna
            för att kunna se till att deras förutsättningar att inte bara
            göra ett gott jobb utan också stanna på skolorna blir så goda
            som möjligt.
          </note>
          <note>
            Fru talman! Så här i juletid vill jag komma med ett julklappstips
            till alla som är intresserade av rektorer och rektorers förutsättningar.
            Jag kommer i hastigheten inte ihåg titeln, men det är alltså en
            ruggigt intressant bok av Maria Jarl med flera som handlar om
            vad det är som karakteriserar skolor med uthålligt goda resultat
            och också vad som karakteriserar skolor med uthålligt låga resultat.
          </note>
          <note>
            Det som man kommer fram till förenar skolor med uthålligt höga
            resultat är att de har en rektor som har stannat länge, som har
            med sig lärarkåren, som får skolan att samarbeta kring elevernas
            kunskaper och som ser till att det finns bra kvalitetssystem för
            att fånga upp de elever som behöver lite extra stöd och, minst
            lika viktigt, ser till att det extra stödet också ges.
          </note>
          <note>
            Fru talman! Denna väldigt intressanta forskarrapport som Maria
            Jarl med flera har skrivit hoppas jag ska ligga under många julgranar
            den här ganska dystra julen!
          </note>
          <note>
            Att täta rektorsbyten är ett problem är vi helt överens om. Att
            det krävs ett samarbete och en samverkan mellan den politiska
            nivån men också myndigheter och inte minst huvudmän tror jag också
            att vi är överens om. Jag tror faktiskt att vi är överens om att
            huvudansvaret för resultat och kvalitet när det gäller rektorns
            villkor ligger hos huvudmannen.
          </note>
          <note type="speaker">
            Anf. 74 KRISTINA AXÉN OLIN (M):
          </note>
          <note>
            Fru talman! Jag har också läst den boken av Maria Jarl, och det
            är mycket som är intressant i den. Tyvärr är min hjärna också
            överhettad, så jag kommer inte heller ihåg vad den heter.
          </note>
          <note>
            Det är absolut så att kontinuitet och långsiktighet i ledarskapet
            är avgörande; det var därför jag skrev den här interpellationen.
          </note>
          <note>
            Det stämmer i och för sig att det är huvudmannen som är ansvarig
            över rektorerna. Även där finns dock en oroande rapport. Skolinspektionen
            har gått in och tittat på 20 skolhuvudmän, alltså kommuner, där
            det är stor omsättning på rektorer och kontrollerat hur man följer
            upp rektorerna. Det är en ganska sorglig läsning, om man i stället
            vill läsa sådant i jul.
          </note>
          <note>
            Skolinspektionen konstaterar nämligen att en uppföljning av varför
            rektorer slutar och vad det får för konsekvenser har gjorts i
            20 procent av fallen. Skolhuvudmännen följer väldigt sällan upp
            varför rektorer slutar eller vad som blir konsekvensen av det.
            Man får inte heller ett strukturerat och proaktivt coachande stöd,
            som de säger när det gäller ledningsfrågor.
          </note>
          <note>
            Nu handlade min interpellation förvisso om rektorsomsättningen,
            men något som man borde göra är att titta på skolhuvudmännens
            ledarskap och förståelse för att de har ett ansvar. Jag tycker
            som sagt att det är djupt oroande när jag ser att det brister
            så mycket som det gör i ledarskapet i svensk skola.
          </note>
          <note type="speaker">
            Anf. 75 Utbildningsminister ANNA EKSTRÖM (S):
          </note>
          <note>
            Fru talman! Tack återigen, Kristina Axén Olin, för interpellationen!
          </note>
          <note>
            Det råder ingen tvekan om att rektorerna är viktiga. Det råder
            heller ingen tvekan om att den som är rektor är satt under hård
            press. I den förra interpellationsdebatten med Roger Haddad diskuterade
            vi våld och hot mot befattningshavare i svensk skola. Det är bara
            att konstatera att vi också har en ibland väldigt besvärlig arbetsmiljö
            för rektorer, där föräldrar och andra inte ger rektor det stöd
            som rektor behöver för att kunna upprätthålla det som är skolans
            viktiga uppdrag: kunskap och bildning till de elever som går där
            och rättvisa och rättssäkra betyg.
          </note>
          <note>
            Det är väldigt bra att rektorerna lyfts, och det är väldigt viktigt
            att vi ser till att rektorerna har de förutsättningar som de behöver
            för att kunna göra ett riktigt bra jobb. Utan rektorns ledarskap
            får vi inte tillräckligt bra förutsättningar för undervisning
            i klassrummet. Vi får inte tillräckligt bra förutsättningar för
            trygghet och studiero för våra elever, och vi får heller inte
            tillräckligt bra förutsättningar för att eleverna ska lära sig
            så mycket de kan, vilken skola de än går på.
          </note>
          <note>
            Fru talman! Jag vill avsluta mitt inlägg med att önska Sveriges
            rektorer en riktigt god jul. Jag hoppas att rektorerna kan få
            lite vila och lite lugn och ro efter en otroligt hektisk hösttermin
            och en väldigt besvärlig vår ­ termin. Denna önskan om en god
            jul och ett gott nytt år gäller naturligtvis också Kristina Axén
            Olin, även om vi ses i nästa interpellationsdebatt!
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:195 om en utredning om förskolan
          </note>
          <note type="speaker">
            Anf. 76 Utbildningsminister ANNA EKSTRÖM (S):
          </note>
          <note>
            Fru talman! Kristina Axén Olin har frågat mig om jag ser något
            behov av och är beredd att tillsätta en utredning kring förskolan.
          </note>
          <note>
            Jag håller med Kristina Axén Olin om att vi har höga ambitioner
            för vår förskola. Den ska vara rolig, trygg och lärorik för alla
            barn som deltar. En avgörande faktor för att höja måluppfyllelsen
            i förskolan är undervisningens kvalitet. Det är förskollärare
            som ska ansvara för det pedagogiska innehållet i undervisningen
            för att främja barns utveckling och lärande. Förskollärarna har
            därmed ett särskilt ansvar för undervisningen. I undervisningen
            medverkar även andra i arbetslaget, till exempel barnskötare,
            till att främja barns utveckling och lärande.
          </note>
          <note>
            Det finns dock en stor variation mellan kommuner samt mellan
            fristående och kommunala förskolor i andelen utbildade förskollärare
            och barnskötare. Som Kristina Axén Olin nämner finns det dessvärre
            även för ­ skolor helt utan anställda behöriga förskollärare trots
            att skollagen anger att det ska finnas förskollärare i förskolan.
          </note>
          <note>
            Jag tycker att det är bekymmersamt att det saknas tillräckligt
            med utbildade förskollärare och barnskötare i vissa delar av landet.
            Regeringen gör stora satsningar för att förbättra kompetensförsörjningen
            i förskolan. Lärar- och förskollärarutbildningarna byggs ut, och
            rekryteringen till utbildningarna måste fortsätta att öka och
            breddas. Vidare kan personer som medverkar i undervisningen i
            förskolan läsa in en behörighetsgivande förskollärarutbildning
            inom VAL, vidareutbildning av obehöriga lärare och förskollärare.
          </note>
          <note>
            Regeringen har nyligen genomfört ändringar i det regelverk som
            styr VAL så att bland annat fler personer får möjlighet att studera
            till förskollärare. Dessutom arbetar regeringen utifrån januariöverenskommelsen
            med Centerpartiet och Liberalerna för att inrätta ett nationellt
            professionsprogram för förskollärare, lärare och rektorer. Med
            ett sammanhållet system för förskollärares, lärares och rektorers
            kompetensutveckling kan skolutveckling främjas, professionernas
            attraktionskraft stärkas och förutsättningar skapas för högre
            måluppfyllelse.
          </note>
          <note>
            Regeringen satsar också på personalens kompetensutveckling, bland
            annat genom Läslyftet i förskolan, som nu har ett högre söktryck
            än det för skolan. Det pekar på att behovet i förskolan inte är
            mättat, och för att möta behovet har 75 miljoner kronor avsatts
            för Läslyftet för 2020.
          </note>
          <note>
            Jag kan också nämna att kompetensutvecklingsinsatsen Specialpedagogik
            för lärande har förlängts och utvidgats till att även omfatta
            förskolan från och med 2020. Vidare har det pedagogiska ledarskapet
            för förskolan stärkts. Från och med den 1 juli 2019 benämns förskolechefer
            rektorer och omfattas av den statliga rektorsutbildningen. Dessutom
            ges rektorer för förskolor tillgång till samma fortbildningsinsatser
            som rektorer i skolan.
          </note>
          <note>
            Regeringen ser samtidigt fortsatta behov av att utveckla förskolan.
            Nyligen tog jag emot betänkandet Förskola för alla barn – för
            bättre språkutveckling i svenska . I uppdraget har det bland annat
            ingått att föreslå åtgärder för att se till att personalen i förskolan
            har adekvat kompetens för uppdraget med barnens språkutveckling.
          </note>
          <note>
            Regeringen kommer fortsatt att noga överväga ytterligare insatser
            som kan behövas för att möta kompetensbehovet i förskolan utifrån
            de krav som ställs i skolförfattningarna.
          </note>
          <note type="speaker">
            Anf. 77 KRISTINA AXÉN OLIN (M):
          </note>
          <note>
            Herr talman! Tack så mycket, Anna Ekström, för svaret! Även denna
            fråga tycker jag är väldigt viktig, och det är någonting som vi
            heller inte diskuterar alltför ofta.
          </note>
          <note>
            Det är över en halv miljon barn som går till förskolan, eller
            lämnas på förskolan, varje dag. År 2018 fick vi en ny reviderad
            läroplan för förskolan som började gälla den 1 juli 2019, och
            vi har otroligt höga ambitioner. Omsorg är en del av allt som
            ska ske på förskolan, men man ska också lära sig om barns rättigheter,
            digital kompetens, hållbar utveckling, jämställdhet, nationella
            minoriteters språk och kulturer samt kroppslig och personlig integritet
            – det är en massa olika saker.
          </note>
          <note>
            Vi har höga ambitioner, och de blir allt fler. Vi har nu ett
            antal utredningar som har presenterat förslag om obligatorisk
            förskola från fyra års ålder; en annan utredning har föreslagit
            att det ska vara från tre års ålder. Nyligen kom även Lotta Edholms
            utredning om språkförskola från tre års ålder. Summa summarum
            lägger vi på fler och fler åtaganden och högre och högre ambitioner
            för förskolan utan att någon egentligen funderar på hur detta
            ska gå till.
          </note>
          <note>
            Min fråga till utbildningsminister Anna Ekström handlade egentligen
            om huruvida det inte är dags igen för en ordentlig utredning om
            vår ambition, om alla våra förslag om förskolan samt om hur ledarskapet
            och kompetensbehovet ser ut. Det skulle helt enkelt vara en större
            utredning om förskolan för att vi ska få denna ekvation att gå
            ihop. På den frågan svarade inte Anna Ekström. Är man beredd att
            tillsätta en utredning eller inte?
          </note>
          <note type="speaker">
            Anf. 78 Utbildningsminister ANNA EKSTRÖM (S):
          </note>
          <note>
            Herr talman! Jag är ju väldigt förtjust i utredningar. I vanliga
            fall brukar jag snarare få kritik från Kristina Axén Olin för
            att det är för många utredningar och för lite verkstad, som det
            brukar sägas – jag håller förstås inte med om det!
          </note>
          <note>
            På just detta område tycker jag att man kan fundera över om det
            är läge att nu tillsätta en stor utredning om förskolan. Bottenplattan
            är ju att jag verkligen gillar utredningar, men jag kan också
            konstatera att det läge som råder nu är att vi alldeles nyss har
            genomfört en stor förändring av läroplanen och infört en ny läroplan
            för förskolan.
          </note>
          <note>
            Jag håller med Kristina Axén Olin om att den läroplanen är ambitiös.
            Jag håller med om att den läroplanen förutsätter att det finns
            tillgång på utbildad arbetskraft och att det finns bra fortbildningsinsatser
            för de för ­ skollärare och barnskötare som finns. Jag kan också
            hålla med om den läroplanen förutsätter att det nya begreppet
            undervisning – det är ju fak ­ tiskt ett nytt begrepp i förskolans
            värld – kan ges möjlighet att utvecklas på ett bra sätt.
          </note>
          <note>
            Det fantastiska är ju att den nya läroplanen har tagits emot
            så positivt av förskolans anställda. När vi implementerar nya
            läroplaner brukar det uppfattas som en besvärlig arbetsinsats
            att sätta sig in i det nya. Jag har uppfattat att förskolans anställda
            tycker att det är väldigt besvärligt att det finns för lite resurser,
            och jag har uppfattat att de tycker att det är väldigt besvärligt
            att de har stora barngrupper och m ånga timmar. Men jag har inte
            uppfattat någon kritik mot den nya läroplan som har kommit, vilket
            jag tycker talar för att den har fått ett gott mottagande i förskolan.
          </note>
          <note>
            Jag vill också, precis som i den förra interpellationen, påminna
            om att ansvaret för kvalitet och resultat i förskolan ligger på
            huvudmannanivån – i detta fall på den kommunala nivån eller på
            de fristående förskolor som också finns. Det här är ett viktigt
            ansvar, och jag är orolig över de signaler som jag får om att
            man tycker att det är ett ansträngt läge i förskolor, både i fristående
            och i kommunala förskolor. Jag blir också bekymrad när jag ser
            de vittnesmål som hela tiden kommer om att man tycker att läget
            blir allt tuffare.
          </note>
          <note>
            Men min övertygelse är att det viktigaste vi kan göra är att
            se till att den kommunala ekonomin förmår att bära de utgifter
            som förskolan med nödvändighet innebär. Kvalitet i förskolan kostar
            pengar.
          </note>
          <note>
            Från statens sida är vi beredda att bidra. Vi har förstärkt den
            kommunala ekonomin rejält med de budgetförslag vi lagt fram, och
            det har vi gjort med fog. Läget ute i våra kommuner är väldigt
            ansträngt, och jag vill inte att det ansträngda läget ska gå ut
            över förskolans kvalitet – jag vill snarare att den ska stärkas.
          </note>
          <note>
            Jag ser fram emot fortsatta diskussioner med hela riksdagen och
            samtliga partier i riksdagen om hur vi kan säkra att den kommunala
            ekonomin verkligen klarar av den höga kvalitet som vi alla vill
            att förskolan ska ha och som återspeglas i vår läroplan.
          </note>
          <note>
            Åter till Kristina Axén Olins fråga: Innebär det här att det
            nu är läge att tillsätta en stor utredning om förskolan? Nej,
            jag bedömer nog att i det läge som är nu är det viktigast att
            se till att det via den kommunala budgeten finns en rejäl ekonomi
            för förskolan, så att man får möjlighet att implementera den läroplan
            som finns, fortsätta arbeta med språkutvecklande arbetssätt, läslyft
            och annat som vi gör stora fortbildningsinsatser kring och möjlighet
            att ge varje barn den trygga vardag som de förtjänar.
          </note>
          <note type="speaker">
            Anf. 79 KRISTINA AXÉN OLIN (M):
          </note>
          <note>
            Herr talman! Jag kan hålla med utbildningsministern om att den
            reviderade läroplanen har mottagits förhållandevis väl. Sedan
            kan jag apropå vår förra interpellationsdebatt alldeles nyss,
            där vi pratade om ledarskap och rektorer, se att det även där
            finns en utvecklingspotential för förskolan. Det syns inte minst
            nu under pandemin. Man nås av hundratals samtal från förskollärare,
            lärare och andra som tar upp väldigt basala ledningsfrågor. Uppenbarligen
            brister det när det gäller ledarskap i både förskolan och skolan.
          </note>
          <note>
            Det som bekymrar mig är som sagt var vår höga ambition för förskolan.
            Där har säkert även vi moderater bidragit på olika sätt med höga
            ambitioner och en önskan om att förskolan ska göra mer och mer,
            inte minst när det gäller kunskapsutvecklingen hos barnen och
            att göra skolan mer jämlik. Vi vill gärna utradera de sociala
            skillnader som man bär med sig sedan tidigare.
          </note>
          <note>
            Vi har lagt på så otroligt mycket arbete år efter år och gjort
            utredning efter utredning, och det rimmar inte riktigt med den
            situation som nu är i förskolan. Jag menar att vi måste börja
            sätta ned foten och fundera på vad som är förskolans uppdrag,
            så att man kan utföra det och mäkta med det bra, och vad man då
            behöver för kompetens, organisation, stöttning eller ledarskap.
          </note>
          <note>
            I början av 2000-talet, när man senast tittade på förskolan,
            var nästan all personal i förskolan utbildad. År 2019 var det
            39,5 procent som hade förskollärarutbildning och 18 procent som
            hade barnskötarutbildning. Men 31 procent i förskolan hade ingen
            utbildning alls för att jobba med barn. Det är en djupt oroande
            utveckling.
          </note>
          <note>
            Lärarförbundet och Kommunal skickade en skrivelse till utbildningsministern
            efter att jag hade skrivit min interpellation men med mer utförlig
            statistik och om hur de upplever samma problematik. Personalsituationen
            just nu och kompetensutvecklingsbehovet rimmar inte med alla de
            nya uppdrag som hela tiden tillkommer för förskolan. Enligt den
            forskning som de hänvisar till brister en tredjedel av förskolorna
            i kvalitet. Ungefär en tredjedel av alla förskolor har okej kvalitet
            och en tredjedel har god kvalitet, men den tredje tredjedelen
            har låg eller otillräcklig kvalitet.
          </note>
          <note>
            Vi vet också efter Lotta Edholms utredning att 263 förskolor
            i Sverige inte har en enda förskollärare, och tyvärr på de förskolor
            där jag tror att både jag och Anna Ekström skulle tycka att de
            egentligen behövs som mest.
          </note>
          <note>
            Även om jag inte älskar utredningar tycker jag att vi snart måste
            sätta ned foten och bestämma vad som är förskolans uppgift, vad
            som ska prioriteras och hur vi kan hjälpa till för att få en organisation
            som lever upp till målen.
          </note>
          <note type="speaker">
            Anf. 80 Utbildningsminister ANNA EKSTRÖM (S):
          </note>
          <note>
            Herr talman! Det är lite intressant att jag gillar utredningar
            medan Kristina Axén Olin, som säger att hon inte tycker om utredningar,
            kräver just en utredning på detta område.
          </note>
          <note>
            Min bedömning, herr talman, är att förskolan har ett tydligt
            definierat uppdrag i den nya läroplan som gäller sedan 2018, och
            som enligt oss båda två har blivit i huvudsak väl mottagen ute
            i förskolorna. Innan vi gör stora förändringar i den bör det utvärderas
            på vilket sätt den har fungerat och på vilket sätt den eventuellt
            skulle behöva förbättras.
          </note>
          <note>
            Jag är, precis som Kristina Axén Olin, fortsatt bekymrad över
            det som är den svenska förskolans riktigt stora problem, nämligen
            bristen på utbil ­ dad personal, som bland annat leder till en
            ibland helt ohållbar miljö för barnen och för personalen, åtminstone
            om man få tro de vittnesbörd som både jag och Kristina Axén Olin
            får ta del av från dem som jobbar i förskolan.
          </note>
          <note>
            Jag är däremot väldigt glad över att vi har ett fortsatt högt
            söktryck till förskollärarutbildningarna.
          </note>
          <note>
            Herr talman! Vi har i åratal diskuterat problemet med att för
            få söker till våra lärarutbildningar, men just till förskollärarutbildningen
            har det hela tiden varit ett hyggligt högt söktryck och är det
            också nu. Jag är glad att vi har kunnat öka antalet platser. Och
            kanske mest värmer det mitt hjärta som dotter till en barnskötare
            att vi har öppnat fler möjligheter för erfarna barnskötare att
            gå den så kallade VAL-utbildningen för att få en validering och
            bli förskollärare.
          </note>
          <note>
            I ett tidigare uppdrag var jag chef för Skolverket och ansvarade
            för att skriva ut legitimationer till förskollärare. Jag noterade
            då att de äldsta förskollärarna väldigt ofta hade en examen som
            bestod i att de hade börjat som barnskötare, sedan gått olika
            kurser och lagt ihop detta till en förskollärarutbildning. Och
            jag är fortsatt övertygad om att det, precis som den vanliga förskollärarutbildningen,
            är ett bra sätt att komma in i yrket och ett sätt att ta vara
            på den kompetens som finns i förskolan.
          </note>
          <note>
            Jag vill lyfta fram en sak i Lotta Edholms utredning, nämligen
            de förslag som hon lämnar angående att stärka barnskötaryrket.
            Det är ett yrke i förskolan som vi har talat alldeles för lite
            om och som har stor betydelse både för förskolans pedagogiska
            uppdrag och för barnens lyckliga barndom.
          </note>
          <note>
            Jag vill, herr talman, också påminna om den stora satsningen
            Läslyftet och de satsningar som görs på ett språkutvecklande arbetssätt.
            Detta är helt nödvändigt i ett läge där den utbildade personalen
            i så liten utsträckning finns i de förskolor där de behövs allra
            mest. Ett språkutvecklande arbetssätt där kan betyda väldigt mycket
            för många barns förutsättningar att lära sig mycket och klara
            sig bra i det svenska samhället.
          </note>
          <note type="speaker">
            Anf. 81 KRISTINA AXÉN OLIN (M):
          </note>
          <note>
            Herr talman och utbildningsminister Anna Ekström! Som sagt brukar
            jag annars kritisera ministern för att det är alldeles för mycket
            utredningar och för lite förslag som hamnar för beslut. Men i
            den här frågan kanske jag kommer att upprepa att jag ändå gärna
            skulle se en utredning.
          </note>
          <note>
            Personalsituationen är bekymmersam. Något som är förvånande är
            att det just när det gäller kompetens och förskollärare är det
            omvända mot hur det brukar vara i samhället, nämligen att det
            är storstäderna som har problem med kompetensen, inte mindre orter.
            Det är i storstäderna och framför allt i våra utanförskapsområden
            som vi har problem med ingen utbildad personal eller alldeles
            för få.
          </note>
          <note>
            I den skrivelse som Lärarförbundet och Kommunal har lämnat till
            regeringen påminner de om att förskolläraryrket tyvärr ligger
            på andra plats när det gäller sjukskrivningar i Sverige. Det är
            alltså en väldigt hög sjukfrånvaro, som förmodligen hänger samman
            med arbetsmiljön och uppdraget.
          </note>
          <note>
            Just i dag, trots att vi är nära jul, vill inte utbildningsministern
            tillsätta en utredning eller ge några löften om en utredning.
            Men jag hoppas ändå att vi kan vara vaksamma så att förskolan
            åtminstone inte ges några nya uppdrag, förväntningar eller ännu
            högre ambitioner innan vi har löst hur ledningen, styrningen och
            kompetensen ska säkras.
          </note>
          <note type="speaker">
            Anf. 82 Utbildningsminister ANNA EKSTRÖM (S):
          </note>
          <note>
            Herr talman! Den svenska förskolan hör till de delar av vårt
            samhälle som är mest älskade av föräldrar och av alla oss svenskar.
          </note>
          <note>
            Den svenska förskolan började som ett sätt för oss att se till
            att mammor kunde börja jobba. En positiv bieffekt, när vi började
            bygga ut våra förskolor, var att barn och elever fick en lycklig
            och lärorik barndom.
          </note>
          <note>
            Nu har vi vänt på steken. Syftet med förskolan är att ge barn
            och elever en lycklig och lärorik barndom, och en väldigt positiv
            bieffekt är att mammor och pappor kan gå till jobbet och till
            utbildningar.
          </note>
          <note>
            Samtidigt är utmaningarna stora i förskolan. Jag nås, precis
            som många andra, av väldigt mycket vittnesbörd från personalen
            om hur sliten man är. Inte minst under pandemitiden har förskolan
            verkligen prövats. Och sällan har det varit så tydligt hur omtyckt
            och älskad vår förskola är. Trots det ansträngda läget har förskolan
            kunnat hålla öppet. I en väldigt besvärlig tid för mammor och
            pappor som måste jobba i vården, omsorgen och blåljusyrken kan
            de tryggt gå till jobbet, och barnen får en lugn och trygg punkt
            i tillvaron.
          </note>
          <note>
            Herr talman! Jag vill passa på att så här i mitt sista inlägg
            vända mig till den fantastiska personalen i förskolan som har
            arbetat otroligt hårt under svåra omständigheter och rikta ett
            varmt tack till dem för de insatser som har gjorts.
          </note>
          <note>
            Jag tackar också Kristina Axén Olin för en viktig fråga som bör
            diskuteras mycket.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:172 om ytterligare dispens
            för yrkesförarkompetens
          </note>
          <note type="speaker">
            Anf. 83 Infrastrukturminister TOMAS ENEROTH (S):
          </note>
          <note>
            Herr talman! Thomas Morell har frågat mig om jag avser att verka
            för en dispens gällande kravet på repetitionsutbildning i YKB
            under rådande situation och om jag avser att snabbt införa denna
            dispens och att vara pådrivande i förhandlingarna inom EU.
          </note>
          <note>
            Det korta svaret på Thomas Morells frågor är ja. Regeringen verkar
            i dag för detta inom EU-arbetet. Regeringen har också remitterat
            ett förslag som bland annat innebär att yrkeskompetensbevis som
            skulle ha löpt ut under perioden den 1 februari 2021 till den
            31 juli 2021 ska förlängas med sex månader.
          </note>
          <note>
            Våra yrkesförare har en viktig roll i vårt samhälle , och regeringen
            är medvet en om transportnäringens stora behov av förare och de
            utmaningar de står inför .
          </note>
          <note>
            Regeringen har vid ett flertal tillfällen på pekat för EU-kommissionen
            att behovet är stort av en förlängning av dispenser för YKB-utbildningar
            och att detta arbete bör göras skyndsamt. Vi har också framfört
            behovet av en förlängning av giltighetstiden för yrkeskompetensbevis
            och tidsfristen för fortbildning.
          </note>
          <note>
            Regeringen driver detta, och jag har varit tydlig med att vi
            är beredda att vidta ytterligare åtgärder om så bedöms nödvändigt
            och möjligt.
          </note>
          <note type="speaker">
            Anf. 84 THOMAS MORELL (SD):
          </note>
          <note>
            Herr talman! Jag tackar statsrådet för svaret.
          </note>
          <note>
            Vi har diskuterat denna fråga vid ett par tillfällen. Diskussionen
            var även uppe i våras, och då kom omnibusförordningen.
          </note>
          <note>
            När vi diskuterade detta för bara några dagar sedan ansåg statsrådet
            att vi inte skulle gå fram med ett nationellt undantag, men nu
            noterar jag att det har kommit ett förslag som går ut på remiss
            om just ett nationellt undantag. Det är bra, och jag ser fram
            emot resultatet. Dock tar regeringen ett alltför litet steg och
            är som vanligt sen på bollen.
          </note>
          <note>
            Jag utbildar själv för yrkeskompetensbevis och tillhör dessutom
            den gamla stammen som fick YKB med hävdvunna rättigheter. Det
            gäller dem som tog D-behörighet före den 10 september 2008 eller
            C-behörighet före den 10 september 2009. Det är dessa förra som
            har skapat den situation vi nu befinner oss i. Övergångsperioden
            på sju år gick ut 2015 för bussarna och 2106 för lastbilarna.
            I år och nästa går de ut för D- respektive C-behörigheten.
          </note>
          <note>
            Det handlar om drygt 100 000 förare som ligger i detta spann
            och som ska förnya sitt YKB, men de stora utbildningsinstitutionerna
            i Sverige har lagt ned utbildningarna på grund av pandemin. Detta
            försvårar för de förare som har sju timmar kvar att göra för att
            få sina 35 timmar kompletta. Det spelar ingen roll om det bara
            är sju timmar som saknas, för man får inget godkänt YKB förrän
            de är gjorda.
          </note>
          <note>
            Nu ligger utbildningarna som sagt nere, men en viss del sker
            på distans. Av 330 utbildningssamordnare är min arbetsgivare,
            som jag för övrigt är tjänstledig från, en av 37 som har möjlighet
            att utbilda på distans. Man inser ganska snart vilket problem
            det innebär för transportnäringen när man inte kan få ett flöde
            i att förare får sina 35 timmar och blir godkända.
          </note>
          <note>
            Förslaget om ett undantag är bra, men man skjuter problemet framför
            sig. Nu ligger utbildningarna nere, och vi har inte en aning om
            när de kan komma igång på allvar. För att beta av de 100 000 förarna
            måste man knuffa in ett antal i den ordinarie utbildningen i höst,
            och då får man samma bekymmer igen.
          </note>
          <note>
            De hävdvunna rättigheterna och alla de förare som finns i denna
            grupp har skapat den situation vi nu befinner oss i och som vi
            i somras befann oss i när omnibuspaketet kom.
          </note>
          <note>
            Enligt Transportstyrelsens beräkningar är det 68 100 förare som
            behöver utbildning inom den föreslagna dispenstiden.
          </note>
          <note type="speaker">
            Anf. 85 Infrastrukturminister TOMAS ENEROTH (S):
          </note>
          <note>
            Herr talman! Jag är lite bekymrad över hur Sverigedemokraterna
            har adresserat frågan om YKB. Jag har sett rubriker om att 100
            000 förare plötsligt står utan YKB, att Sverige står stilla och
            att vaccinet inte kommer att komma fram. Jag vet inte om det sistnämnda
            kom från en sverigedemokratisk företrädare; det kan ha varit någon
            annan.
          </note>
          <note>
            Man bör vara ganska försiktig med att överdriva det som just
            nu sker. Sverige var tidigt på bollen med dispenser, före EU,
            när pandemin drab ­ bade oss i våras. Därefter förhandlade vi
            fram omnibuspaketet, som har gjort att vi har lika regler i hela
            EU.
          </note>
          <note>
            När smittan ökade under hösten trodde nog många att EU automatiskt
            skulle förlänga detta. Vi och flera medlemsstater har påpekat
            att så inte skett, och så sent som på ministerrådsmötet i veckan
            fick jag besked om att kommissionen arbetar hårt för att snabbt
            kunna ge besked om en förlängning eller om möjligheten att förlänga
            omnibuspaketet, vilket givetvis vore den bästa lösningen. Jag
            tror att de allra flesta ser poängen med att hitta gemensamma
            lösningar, inte minst när det gäller transporter inom EU.
          </note>
          <note>
            Jag har också varit tydlig med att jag inte vill att vi hamnar
            i en situa ­ tion där detta drabbar enskilda chaufförer. Det har
            utbildats ganska många under detta år, så min fråga till Thomas
            Morell som säger att bristen är svår är: Hur många fler har utbildats
            i år än förra året?
          </note>
          <note>
            Jag tror att det är en viktig fråga, för i dag ges det en bild
            av att det är väldigt många som står utan YKB. Under december
            är det 2 600, vilket är 1,5 procent av Sveriges alla yrkeschaufförer.
          </note>
          <note>
            För den enskilda chauffören är detta givetvis ett bekymmer, och
            därför har vi nu gått fram med ett förslag som vi hoppas få synpunkter
            på. Jag har noterat att Sveriges åkeriföretag och många andra
            är glada över detta. Förslaget skapar möjlighet till dispens och
            klarar också ut retroaktiviteten för dem som skulle kunna drabbas
            så att vi inte i efterhand får chaufförer som kommer i kläm när
            yrkeskompetensbevisen ska kontrolleras.
          </note>
          <note>
            Vi föreslår också en möjlighet att från och med den 1 augusti
            ha utbildning helt på distans, vilket skulle innebära att man
            under den resterande delen av året skulle kunna bedriva YKB-utbildning
            på distans. Vi får verkligen hoppas att smittläget inte förvärras
            utan att vi framåt sommaren och hösten har vaccinationskampanjerna
            färdiga och ett helt annat läge i Sverige. Men om det inte blir
            så har vi möjlighet att bedriva hela utbildningsverksamheten på
            distans.
          </note>
          <note>
            Det här är vårt sätt att hantera detta och hitta en snabb och
            smidig lösning med nationell reglering samtidigt som vi kan vara
            trygga i förvissningen om att EU arbetar – om än senfärdigt, vilket
            jag tillsammans med några kollegor har kritiserat vid ministerrådsmötena.
            All r a helst ska vi få en gemensam europeisk lösning.
          </note>
          <note>
            Om jag förstår Thomas Morell rätt föreslår han att dispens ska
            ges för hela året. Så än en gång: Hur många fler är det som har
            utbildats i år jämfört med föregående år?
          </note>
          <note type="speaker">
            Anf. 86 THOMAS MORELL (SD):
          </note>
          <note>
            Herr talman! Jag ska svara på detta. Kurvan följer ungefär samma
            linje som 2015. Det skiljer lite grann. Hittills har man klarat
            utbildningarna, men nu ligger de nere. Det är noll som går igenom
            just nu, förutom några få som kan få utbildning på distans av
            någon av de 37 som har rätt att utbilda.
          </note>
          <note>
            Det är det här som har skapat hela bekymret. När regelverket
            skapades fanns en övergångsperiod. Där kunde man välja fem års
            övergång plus eller minus två år, och Sverige valde plus två år.
            Vi hade alltså sju år som övergångsperiod, och sedan gick det
            igång med femårsintervaller. Några europeiska stater antog lagstiftningen
            direkt när den genomfördes 2008. Vi har inte riktigt samma villkor
            i de europeiska länderna eftersom varje stat hade möjlighet att
            välja fem plus eller minus två år.
          </note>
          <note>
            Finland och Sverige valde sju år, och nu sitter vi i en situation
            där vi har ett antal förare som ska gå igenom den sista sjutimmarsutbildningen
            någon gång under våren. Om man tittar på de staplar som Transportstyrelsen
            har lagt ut ser man att det är en omfattande grupp av förare som
            inte har fått sin utbildning. När det gäller den dispensperiod
            som regeringen har föreslagit är det 68 100 förare som står på
            tur för att få en utbildning, men vi har i dagsläget alldeles
            för få utbildare som kan utbilda på distans – endast 37 stycken.
            Det är situationen i dag.
          </note>
          <note>
            Sedan ogillar jag resonemangen om att det bara är 1 ½ procent
            av förarna som drabbas. Var och en av de 2 500 som riskerar att
            behöva kliva ur systemet har ett hem och en familj som de ska
            försörja. Det är en liten procentsiffra sett till helheten, men
            hela diskussionen blir väldigt skev. Jag har inga bekymmer med
            att en förare kör av sig sitt körkort och därmed blir strandad
            och inte kan jobba, men att förare inte kan utföra sitt jobb och
            att delar av Sverige inte får sina transporter utförda därför
            att det finns en senfärdighet i en byråkratisk process är inte
            acceptabelt.
          </note>
          <note>
            Det är lite intressant att statsrådet har tillskrivit Sverigedemokraterna
            förardebatten. Det är lite hedrande egentligen, för det var transportföretagen
            själva som lade ut artikeln, inte vi. De påvisade hur allvarligt
            det är och vilka konsekvenser det kan få för samhället om transporterna
            stannar. Det inser var och en att om transporterna inte kommer
            fram, oavsett om det gäller industrin, livsmedelstransporter eller
            läkemedel, är det lika illa. Det får konsekvenser i samhället.
            Det är alltså inte bara förarna som drabbas utan alla vi andra
            också, om vi inte kan handla mat, gå på apoteket, hämta våra mediciner
            eller vad det nu kan vara. Det är därför ett jättestort bekymmer
            för samhället i stort.
          </note>
          <note>
            Det är bra att regeringen nu har kommit med ett förslag, men
            det är som sagt för lite och för sent.
          </note>
          <note type="speaker">
            Anf. 87 Infrastrukturminister TOMAS ENEROTH (S):
          </note>
          <note>
            Herr talman! Vi är som sagt mitt i en pandemi där smittan fortfarande
            ökar i delar av landet. Det är en tuff belastning i sjukvården.
            Det är viktigt att vi är tydliga med att uppmana människor att
            följa de regler som finns. Väldigt många människor är oroliga.
          </note>
          <note>
            Mot bakgrund av att det är 1,5 procent av yrkeschaufförerna i
            Sverige som riskerar att stå utan YKB, ett problem som vi praktiskt
            kommer att kunna lösa med remissen eller med EU:s ingripande,
            tycker jag att det är anmärkningsvärt att man i den allmänna debatten
            försöker beskriva det som att vaccin inte kommer fram och att
            det är stora störningar i det svens ­ ka transportsystemet. Dubbelt
            så många utbildades ju under 2020 som under 2019, trots att utbildningar
            ställdes in i slutet av november till följd av åttadagarsreg el
            n.
          </note>
          <note>
            Nu skapar vi möjligheter att bedriva utbildningar på dispens,
            och detta får utbildningsanordnarna anpassa sig efter. Jag tror
            att det kommer att innebära en ökad volym och möjlighet att erbjuda
            fler utbildningar när vi skapar den möjligheten. Vi ser till att
            skapa dispensregler som gäller retro ­ aktivt, och vi ser till
            att ha ett ordnat regelverk från svensk sida men är tydliga med
            att också förorda ett europeiskt regelverk och att kritisera,
            ungefär som situationen var i våras då Sverige gick före och där
            omnibus ­ paketet sedan följde och kompletterade.
          </note>
          <note>
            Jag känner mig trygg med den ordningen, men jag känner mig också
            oroad över att man i sin argumentation försöker skapa en oro som
            faktiskt är onödig. För den enskilda chauffören är detta naturligtvis
            ett bekymmer – där har jag varit väldigt tydlig gentemot trafikutskottets
            ledamöter och i den massmediala debatten. Jag har träffat och
            pratat med många chaufförer som varit oroade eftersom deras utbildning
            blev inställd efter åttadagarsrekommendationen. Det är också därför
            det har varit viktigt att se till att vi får en retroaktivitet
            så att de inte ska drabbas.
          </note>
          <note>
            Det är inte Transportsverige som kommer att stå still. Thomas
            Morell och jag helt överens om att transporter är helt avgörande
            för Sverige generellt; det tror jag att alla infrastrukturministrar
            i alla tider har skrivit under på. Vi måste göra allt vi kan för
            att Transportsverige ska fungera, bland annat beskriva vilka utmaningar
            det innebär att vara yrkeschaufför, hur regelverket ser ut och
            vilket fantastiskt jobb det ibland kan vara men också hur förutsättningarna
            kan förbättras.
          </note>
          <note>
            Sedan vi fick en regering under socialdemokratisk ledning 2014
            har Sverige drivit just dessa frågor för att se till att vi får
            ett mobilitetspaket så att inte löner dumpas, med cabotagetrafik
            och utrikestrafik på svensk mark, och att vi i stället kan ha
            utstationering från dag ett, vilket gör att de som kommer från
            andra länder och kör lastbilstrafik i Sverige har rimliga villkor
            men också att svensk åkerinäring har sjysta konkurrensvillkor.
            Vi har infört en mängd regler, allt från klampning till sanktionsavgifter
            och beställaransvar, för att ordna och hyfsa yrkesförarnas vardag
            och se till att rimliga förutsättningar skapas. Detta är tack
            vare att vi hade ett regeringsskifte 2014.
          </note>
          <note>
            Som jag har påmint om tidigare när det gäller det parti som Thomas
            Morell säger sig vilja samarbeta med vid ett regeringsskifte –
            Moderaterna – lyfte de inte ett finger under sin regeringstid
            för att skapa ordning och reda. Det var snarare tvärtom – de ville
            ha djungelns lag när det gäller Transportsverige. Därmed fick
            vi dumpade löner, dåliga sociala villkor och en dålig konkurrenssituation
            för svensk åkerinäring.
          </note>
          <note type="speaker">
            Anf. 88 THOMAS MORELL (SD):
          </note>
          <note>
            Herr talman! Vad Moderaterna gjorde innan den nuvarande regeringen
            tillträdde 2014 har inte med saken att göra. Vi pratar om hur
            vi ska lösa situationen här och nu för de 100 000 förarna i gruppen
            som riskerar att inte kunna genomföra sin utbildning. Att det
            är fler utbildningar i år har att göra med att det följer den
            kurva där vi har de hävdvunna rättigheterna. Jag har själv utbildat
            flera tusen förare genom åren i YKB och vet precis hur det ser
            ut och var det kommer att landa. Det hade gått att förutse med
            nästan kirurgisk precision när det kommer att inträffa.
          </note>
          <note>
            Om man tittar på hur det ser ut och hur Folkhälsomyndigheten
            bedömer situationen ser man att det är riktigt illa för vår del
            just nu med den smittspridning som vi har i samhället. Vi har
            inte en aning om huruvida det kommer att ta slut i februari eller
            mars och om vaccin kommer att lösa situationen eller om vi fortfarande
            kommer att ha en problembild i sommar. Vad händer i så fall, om
            vi inte kan utbilda på distans i den omfattning som vi behöver?
            Då kommer vi att stå här och föra samma diskussion igen framåt
            maj. Den här frågan kommer jag inte att lägga i en byrålåda och
            vänta på att det hela ska gå över. Jag kan garantera här och nu
            att den kommer att lyftas upp igen, för vi kommer inte att lösa
            den med det som ligger på bordet i dag. Vi måste ha en dispens
            som täcker ett betydligt större tidsspann för att detta ska lösa
            sig.
          </note>
          <note>
            Som sagt är det 5 000 förare som kommer att drabbas innan regelverket
            träder i kraft. Det är 5 000 förare som står utan möjlighet att
            försörja sig under december och januari. Det är illa.
          </note>
          <note type="speaker">
            Anf. 89 Infrastrukturminister TOMAS ENEROTH (S):
          </note>
          <note>
            Herr talman! Jag bör påminna Thomas Morell om att det i förslaget
            finns en retroaktivitet som omfattar förare från och med den 1
            november 2020. Det är det första man bör komma ihåg. Det andra
            är att det under 2020 utbildades 37 000, jämfört med 13 500 under
            2019. Det är alltså en avsevärd förstärkning av personer som har
            fått yrkeskompetensbevis eller den utbildning som behövs – en
            kraftig förstärkning.
          </note>
          <note>
            Det regelverk som vi nu föreslår gäller ända fram till sex månader
            framöver, och dessutom handlar det om distansutbildning från och
            med augusti. Det är sant att ingen kan förutspå hur smittspridningen
            blir, och det är också därför vi ser till att skapa de här möjligheterna
            när det gäller både distansutbildning och att se till att dispenserna
            gäller för den enskilde yrkeschauffören.
          </note>
          <note>
            Men med det som Thomas Morell föreslår, med ett års dispenser,
            riskerar vi att få en mycket tuff situation för de kvarvarande
            utbildningsaktörer som finns. Vi vill hitta en lösning där det
            både skapas en förutsättning för den enskilde chauffören och för
            Transportsverige att hantera YKB-utbildningarna. Men det handlar
            också om de aktörer som bedriver utbild ­ ningar. De ska kunna
            ta emot och genomföra detta. Man måste kunna tänka två tankar
            samtidigt.
          </note>
          <note>
            Vi tror att den lösning vi nu remitterar är den bästa. Det innebär
            att vi också skapar möjligheter för distansutbildningar. Vi agerar,
            men vi ser också till att sätta press på EU att kunna agera än
            snabbare.
          </note>
          <note>
            Jag har varit kritisk till att EU-kommissionen inte redan tidigare
            har gett besked om en förlängning av Omnibuspaketet. Det borde
            EU-kommissionen ha gjort i ett läge där man såg att smittan ökade
            ordentligt i Europa under senhösten. Nu är kommissionen på det,
            och vi är flera medlemsländer som trycker på. Men i avvaktan på
            att EU gör detta agerar vi också själva i Sverige.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:178 om utökad fordonsvikt
            för lätta lastbilar
          </note>
          <note type="speaker">
            Anf. 90 Infrastrukturminister TOMAS ENEROTH (S):
          </note>
          <note>
            Herr talman! Jens Holm har frågat mig om jag har tagit nya initiativ
            för att implementera direktiv 2018/645 i syfte att möjliggöra
            för förare med B-körkort att framföra lätta lastbilar under förutsättning
            att den extra vikten motiveras av alternativa drivmedel.
          </note>
          <note>
            Regeringen uppdrog den 10 december åt Transportstyrelsen att
            utföra den konsekvensanalys som krävs för att bedöma om förare
            med B-behörighet kan framföra fordon upp till 4,25 ton – detta
            utifrån förutsättningen att viktökningen uteslutande beror på
            alternativa drivmedel.
          </note>
          <note type="speaker">
            Anf. 91 JENS HOLM (V):
          </note>
          <note>
            Herr talman! Jag vill tacka infrastrukturministern för svaret
            på min interpellation.
          </note>
          <note>
            Vi vet att vi befinner oss i en pandemi. Det är en kris. Men
            samtidigt pågår en annan kris, och det är klimatkrisen – de utsläpp
            som vi snabbt måste bringa ned till ett minimum för inte äventyra
            goda liv i framtiden för våra barn och barnbarn.
          </note>
          <note>
            Den sektor som både jag och infrastrukturministern arbetar med
            dagligen är transportsektorn. Transportsektorn i Sverige står
            för ungefär 30 procent av våra utsläpp. Här måste verkligen utsläppen
            minska, och det kraftigt. Vi har ett mål för denna sektor att
            utsläppen ska minska med 70 procent senast till 2030.
          </note>
          <note>
            Ett viktigt område inom sektorn är de urbana godstransporterna.
            Det är leveranser av mat och varor till hushåll. Man kör utrustning
            till mindre industrier och verksamheter och så vidare. Vi ser
            att detta är transporter som ökar kraftigt, inte minst nu under
            pandemin då onlinehandeln växer lavinartat. Här borde vi verkligen
            göra allt vi kan för att få till stånd en fordonsflotta utan utsläpp.
          </note>
          <note>
            I dag vill många logistikbolag investera i just sådana fordon:
            elfordon, biogasfordon eller vätgasfordon. Men ett krux för de
            här fordonen är att den totala vikten på den lätta lastbilen ökar
            med någonstans mellan 30 och 60 procent. De är lite tyngre, för
            det finns ett stort batteripack eller en tank på fordonet, och
            dagens B-körkort tillåter bara att man kör fordon med 3,5 tons
            vikt.
          </note>
          <note>
            Nu har EU ändrat i sitt körkortsdirektiv just för att möjliggöra
            undantag från detta, i artikel 6.4. En mängd länder har implementerat
            detta körkortsdirektiv för att lätta miljölastbilar ska kunna
            framföras med ett B-körkort.
          </note>
          <note>
            Jag tog upp den här frågan med ministern i slutet av december
            i fjol och fick då svaret att det här är en fråga som kräver konsekvensanalys.
            Det svaret fick jag den 9 januari. Och nu, som av en händelse,
            meddelade ministern i går att han har gett ett uppdrag till Transportstyrelsen
            att göra just en sådan konsekvensanalys för att låta förare med
            B-körkort framföra fordon på upp till 4,25 ton förutsatt att det
            är fordon som drivs av ett förnybart bränsle, det vill säga el,
            biogas eller vätgas.
          </note>
          <note>
            Herr talman! Jag tycker att det här är alldeles utmärkt. Det
            är ett fantastiskt positivt besked från infrastrukturministern.
            Jag vill verkligen tacka honom för det. Det hade varit ännu bättre
            om beskedet hade kommit lite tidigare eftersom jag väckte frågan
            för ett år sedan. Men nåväl, det här är mycket bra.
          </note>
          <note>
            Med anledning av det beslut som ministern och regeringen fattade
            i går om uppdraget till Transportstyrelsen skulle jag vilja veta
            om det går att skynda på konsekvensanalysen. Som jag har förstått
            det ska det här vara färdigt först den 15 november.
          </note>
          <note>
            Och framför allt vill vi alla veta: När blir det här infört i
            svensk lag så att transportbolag, åkare och andra vet att de kan
            framföra sitt miljöfordon med ett B-körkort?
          </note>
          <note type="speaker">
            Anf. 92 THOMAS MORELL (SD):
          </note>
          <note>
            Herr talman! Jag ansluter mig till debatten eftersom förändringen
            i EU:s körkortsdirektiv grundar sig på ett förslag som Sverigedemokraterna
            har lagt fram nere i Bryssel.
          </note>
          <note>
            Anledningen är att man ska kunna köra med de här fordonen inne
            i distributionstrafik och göra det med exempelvis eldrift. Eldriften
            gör att fordonen blir tyngre eftersom batteripacken är ganska
            tunga. Men det finns en fördel med att ha denna fordonstyp speciellt
            inne i stadskärnor: Det blir en avsevärt bättre miljö för de boende
            och för dem som vistas där, inte enbart för emissionernas skull
            utan även på grund av bullernivån.
          </note>
          <note>
            Vi hör ofta att Sverige ska vara ett skyltfönster och en ständigt
            pågående världsutställning om hur man kan bli fossilfri. Man blir
            därför lite bekymrad när det ändå tar så sagolikt lång tid att
            införa en sådan här förändring, som skulle förbättra miljön inne
            i stadskärnorna. Så skulle det bli om de här bilarna kunde köras
            med eldrift.
          </note>
          <note>
            Det påverkar inte konkurrensförhållanden eller något sådant,
            för det blir ingen skillnad i själva lastvikten. Det påverkar
            inte heller trafiksäkerheten eftersom fordonet är konstruerat
            för att bära denna vikt. Och för mig som förare har det inte så
            stor betydelse om jag kör ett fordon på tre och ett halvt ton
            eller om det väger 4 250 kilo.
          </note>
          <note>
            Jag förstår inte riktigt varför man är så saktfärdig med att
            genomföra detta. Det hade varit bra om vi hade tagit ett steg
            framåt betydligt snabbare.
          </note>
          <note type="speaker">
            Anf. 93 Infrastrukturminister TOMAS ENEROTH (S):
          </note>
          <note>
            Herr talman! Tack, Jens Holm, för berömmet! Det värmer. Vi får
            se det som en glad julklapp till Vänsterpartiet men framför allt
            till klimatet – det är ju det som det handlar om.
          </note>
          <note>
            Vi ska se till att vi underlättar alla initiativ som nu tas för
            att Sverige och transportsektorn ska ställa om. Det är viktigt.
            Vi ska nyttja de möjligheter som finns, och det här är en viktig
            del i att se till att vi kan upprätthålla Transportsverige och
            ta vara på det engagemang som finns och ändå se till att nu elektrifiera
            eller, för den delen, göra biobränslebyte i transportsektorn.
          </note>
          <note>
            För inte så länge sedan, i början av veckan, inledde jag Elektrifieringskommissionens
            första möte. Där samlar vi nu näringslivet och många andra aktörer
            för att påskynda elektrifieringen i Sverige de kommande två åren.
            Det handlar om byggandet av elvägar och utbyggnad av laddinfrastruktur.
            Det är en viktig del, och den är ofta publikt debatterad. Det
            här är minst lika viktigt: att skapa förutsättningar för fordonsbyte.
          </note>
          <note>
            Sedan kan jag bli lite bekymrad när Thomas Morell raljerar över
            tidsutdräkten. Jag tror att alla inser att både regeringskansli
            och myndigheter är tufft belastade av rådande pandemi. Tjänstemän
            jobbar dygnet runt för att se till att Transportsverige kan fungera,
            vare sig vi pratar om YKB, om kreditgarantier till flyget eller
            om andra insatser som vi nu gör för att gemensamt skapa bäst förutsättningar
            för Sverige att reda ut en pandemi. Det handlar inte om lättja,
            utan det är en tuff arbetsbelastning där vi arbetar stenhårt i
            regering, regeringskansli, myndigheter och väldigt många delar
            av Sverige för att klara den här pandemin.
          </note>
          <note>
            Icke desto mindre har vi högt tempo när det gäller klimatomställningen.
            I det här fallet ger vi detta uppdrag för att ändå kunna klara
            av den avvägning som en 750 kilo högre vikt faktiskt kan innebära.
          </note>
          <note>
            Till Jens Holm vill jag säga att det står ”senast” den 1 november.
            Jag är minst lika ivrig som Jens Holm att detta ska gå fort, men
            Transportstyrelsen och övriga myndigheter är som sagt i detta
            läge tufft belastade av den pandemi vi har. Ambitionen är dock
            att så skyndsamt som möjligt se till att skapa förutsättningar.
          </note>
          <note>
            Fördelen är uppenbar, och det har också Ica och många andra inom
            detaljhandeln vittnat om: När de står inför byte av transportfordon
            fram ­ över kan detta innebära en möjlighet att utan att behöva
            kräva YKB eller specialkörkort ändå få en modernisering av fordonen
            med batterikapacitet eller annat som gör att fordonen blir tyngre.
          </note>
          <note>
            Detta är alltså ett smart förslag. Det är många som har tyckt
            och tänkt det. Vi föreslår nu att det ska utredas hos Transportstyrelsen.
          </note>
          <note type="speaker">
            Anf. 94 JENS HOLM (V):
          </note>
          <note>
            Herr talman! Jag välkomnar verkligen fokuset på ”senast”. Jag
            tror faktiskt att det stod den 15 november i uppdraget från regeringen,
            men det är alltså senast den 15 november. Jag hoppas att konsekvensanalysen
            kan göras fortare än så, för egentligen – i alla fall enligt mitt
            förmenande – är det ingen jättekomplicerad fråga. Redan nu kan
            vi se att drygt tio EU-länder har genomfört den här förändringen
            i körkortsdirektivet. Jag kan nämna Tyskland, Spanien, Irland,
            Danmark och Österrike. Även vårt grannland Norge har gjort det.
          </note>
          <note>
            Jag har bett Riksdagens utredningstjänst att titta lite noggrannare
            på detta. Deras rapport ligger på min hemsida – jag ser att Thomas
            Morell sitter med den i handen, helt rätt. Där kan man se att
            flera av länderna inte verkar ha gjort någon regelrätt konsultation
            med EU-kommissionen, någonting som fordras för detta. Jag tycker
            förstås att vi ska följa protokollet, och jag tror inte att man
            behöver vara rädd för att dialogen med EU-kommissionen ska ta
            särskilt lång tid. Jag skulle vilja höra från infrastrukturministern
            om man redan har påbörjat denna konsultation med EU-kommissionen
            så att implementeringen av detta kan gå lite fortare.
          </note>
          <note>
            Herr talman! Jag håller här i min hand en skrivelse från 2030-sekretariatet,
            Transportföretagen, Energigas Sverige och Bil Sweden där de verkligen
            vädjar till infrastrukturministern om en snabb hantering av detta.
            De understryker att det inte bara är lätta godstransporter det
            handlar om. Också sjuktransporter och färdtjänst använder sig
            av samma fordon. Där finns det samma önskan om att gå över till
            eldrivna fordon eller fordon med hållbara drivmedel.
          </note>
          <note>
            Apropå det vill jag också uppmärksamma ministern på att jag för
            ett par veckor sedan besökte logistikföretaget Widriksson här
            i Stockholm. De var stolta över och ville visa upp sina 30 nya
            miljöfordon som de hade köpt in – lätta ellastbilar, biogasbilar
            och HVO-bilar. Men sedan sa de: Vi har ett problem, och det är
            att 70 procent av våra förare har bara B-körkort. De andra 30
            procenten, de som har körkort för lastbil, behöver vi för att
            köra just de tyngre fordonen. Vi vädjar alltså till dig, Jens:
            Ta kontakt med infrastrukturministern och se till att detta får
            en snabb hantering! Nu är det budskapet framfört.
          </note>
          <note>
            Då vill jag upprepa, herr talman, den fråga jag ställde i mitt
            första inlägg: När Transportstyrelsen har gjort sin konsekvensanalys,
            Tomas Eneroth, vad händer då? Och när blir detta lag i Sverige
            så att det gäller på riktigt?
          </note>
          <note type="speaker">
            Anf. 95 THOMAS MORELL (SD):
          </note>
          <note>
            Herr talman! Jag har här utredningen från Riksdagens utredningstjänst.
            Vi kan se att Storbritannien har löst detta med att man får en
            fem timmars kompletterande utbildning när man ska köra den här
            typen av fordon. I Norge ska man ha haft B-behörighet i minst
            två år. Det är alltså ganska enkelt att införa detta på körkortssidan.
            Känner man sig trygg i att införa en fem timmas utbildning för
            att lyfta nivån – fine, gör det! Men vi måste komma till skott.
          </note>
          <note>
            Jag pratar också med åkerier som gärna vill ha in den här typen
            av fordon. Det är nämligen också ett sätt för åkerierna att marknadsföra
            sig i sitt transportuppdrag. Detta står ju i princip och knackar
            på dörren. Det gäller att låsa upp, öppna och släppa in den här
            fordonstypen med behörighet Bertil. Hur svårt kan det vara?
          </note>
          <note type="speaker">
            Anf. 96 Infrastrukturminister TOMAS ENEROTH (S):
          </note>
          <note>
            Herr talman! Vi har som sagt gett uppdraget, och ambitionen är
            att detta ska ske så skyndsamt som möjligt. Tanken är att så snart
            vi har en analys från Transportstyrelsen får vi ta ställning till
            hur skyndsamt vi kan genomföra detta.
          </note>
          <note>
            Jag vill ändå komma med en brasklapp: Även om vi ser att många
            andra länder har infört detta och min förhoppning och vilja är
            att även vi ska kunna göra det ska vi också komma ihåg – det är
            särskilt viktigt för trafikutskottets ledamöter – att vi har sett
            en ökning av dödsolyckor inte minst bland lastbilar under den
            senaste tiden. Vi vet att det är förknippat med en ökad risk för
            allvarliga olyckor när fordon är tyngre. Vi vet att det också
            får konsekvenser.
          </note>
          <note>
            Jag vill och tycker att vi i Sverige alltid ska vara noggranna
            när vi gör förändringar i regelverket så att vi beaktar alla olika
            aspekter. Med det sagt ska dock detta ske så skyndsamt som möjligt
            för att se till att vi kan underlätta och förbättra förutsättningarna
            för en transportnäring som numera också väldigt gärna vill bli
            en del i klimatomställningen.
          </note>
          <note>
            Till Thomas Morell kan jag i det sammanhanget ställa frågan varför
            det tycks vara så viktigt att gå ut med krav på bensinskattesänkningar
            eller dramatiska besparingar i klimatbudgeten när man å andra
            sidan här i talarstolen talar sig varm för klimatomställningen.
            Jag tror nämligen att Sverige med rätt prioritering, med rätt
            insatser, med en elektrifieringskommission som elektrifierar Sverige,
            med stora satsningar på en radikal och progressiv klimatpolitik
            och med en omställning av transportsektorn kan bli den permanenta
            världsutställning vi ibland talar om, där vi visar att det är
            möjligt.
          </note>
          <note>
            Just nu pågår också en utveckling – vi ska inte glömma det –
            i delar av världen där ledare och politiska partier tar pandemin
            som argument för att inte driva på klimatomställningen. Vi är
            fullt upptagna med pandemin, säger de. Vi hinner inte med.
          </note>
          <note>
            Jo, vi hinner med. Vi måste hinna med. Vi ökar nu kraven när
            det gäller omställning, och vi påskyndar investeringarna i Sverige
            för att klara att minska koldioxidutsläppen från inte minst transportsektorn.
          </note>
          <note>
            Jag är optimistisk när det gäller 2030-målen och förutsättningarna
            att kunna nå dem. Jag tror att det är en stor utmaning för oss
            alla framöver med 2045 och netto noll. Det kommer att krävas en
            hel del stora investeringar för detta. Det här är ett viktigt
            steg på vägen.
          </note>
          <note>
            Som sagt får detta väldigt gärna ske skyndsamt. Nu har uppdraget
            getts, och jag ser fram emot att få det redovisat för mig så snart
            som möjligt från myndigheten.
          </note>
          <note type="speaker">
            Anf. 97 JENS HOLM (V):
          </note>
          <note>
            Herr talman! Som jag sa tidigare tycker jag att det är väldigt
            bra att det här uppdraget har givits. Det är mycket bra att ministern
            trycker så tydligt på att konsekvensanalysen ska göras skyndsamt.
          </note>
          <note>
            Min fråga var ju när vi kan se det här i svensk lag. Kan ministern
            tänka sig att det kan finnas andra sätt att lösa det här på, alltså
            att se till att man med ett vanligt B-körkort kan få köra en lätt
            miljölastbil som väger upp till 4,25 ton?
          </note>
          <note>
            Precis som Thomas Morell tog upp kunde man se i utredningen från
            riksdagens utredningstjänst att olika EU-länder har hanterat frågan
            lite olika. Det vore intressant att veta om ministern redan nu
            har några tankar om det. Men framför allt undrar jag när det så
            att säga blir ändring på marken. Det tror jag att väldigt många
            är intresserade av.
          </note>
          <note>
            Man kan tycka att det här handlar om korta och få transporter,
            men det är väldigt många transporter. Vi ser att de här transporterna,
            alltså urbana transporter, relativt korta och som sker inom städer,
            ökar extremt mycket nu, inte minst under pandemin när folk handlar
            alltmer på nätet.
          </note>
          <note>
            Det är inte bara en klimatfråga, utan det är också en lokal hälsofråga
            gällande luftkvaliteten i våra städer. Det är också en buller-
            och framkomlighetsfråga. Kan man köra en tur i stället för två
            är det klart att vi minskar trängseln.
          </note>
          <note>
            Det vore alltså väldigt bra att få veta lite mer om själva processen
            efter analysen och också om ministern har sträckt ut handen till
            EU-kommis ­ sionen om samrådet som ministern själv säger fordras
            för att vi ska kunna göra den här ändringen. Finns det något pågående
            samråd med EU-kom ­ missionen om detta?
          </note>
          <note type="speaker">
            Anf. 98 Infrastrukturminister TOMAS ENEROTH (S):
          </note>
          <note>
            Herr talman! Tack, Jens Holm, för engagemanget! Det är otroligt
            viktigt.
          </note>
          <note>
            Jag kan till listan på alla olika skäl till varför detta är viktigt
            säga att vi ser en betydande ökning av e-handeln, vilket i pandemitider
            är förståeligt och säkert positivt för att det bidrar till att
            minska smittspridningen, men vi såg det även innan pandemin. Det
            är någonting som, inom parentes, ändå oroar mig för att en kraftig
            ökning av transporter till följd av ökad e-handel inte alltid
            är önskvärd, särskilt inte om det sker ineffektivt.
          </note>
          <note>
            Till listan på effekter bör vi också lägga transporteffektivitet.
            Låt oss säkerställa att vi får ett mer transporteffektivt samhälle.
            Elektrifieringen är en del för att minska utsläppen, men den andra
            delen är att samordna transporterna och öka informationen mellan
            dem.
          </note>
          <note>
            Jag kan inte här och nu ge något besked om exakt när förslagen
            ska träda i kraft. Ger vi ett uppdrag till en myndighet att skyndsamt
            ta fram ett underlag vill jag först se underlaget för att kunna
            göra en ordentlig bedömning.
          </note>
          <note>
            Jens Holm känner mig sedan tidigare och vet att jag brinner av
            iver och längtan att lägga många förslag, vilket vi också gör
            på Infrastrukturdepar ­ tementet, inte minst för att påskynda
            omställningen i transportsektorn så att vi minskar utsläppen.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:179 om transporteffektivitet
            och klimatmålet 2030
          </note>
          <note type="speaker">
            Anf. 99 Infrastrukturminister TOMAS ENEROTH (S):
          </note>
          <note>
            Herr talman! Jessica Thunander har frågat mig om jag avser att
            ge Trafikverket i uppdrag att utarbeta ett reviderat inriktningsunderlag.
          </note>
          <note>
            Just nu genomförs regeringens gällande plan för transportinfrastrukturen.
            Det är en satsning på över 700 miljarder kronor som bland annat
            innebär den största järnvägssatsningen i modern tid. Det gör vi
            för att öka tillgängligheten, modernisera svensk infrastruktur
            och öka möjligheterna för klimatsmarta transporter. Planen bidrar
            till Sveriges mycket ambitiösa klimatpolitik. Sverige ska bli
            världens första fossilfria välfärdsland. De klimatmål som är uppsatta
            ska nås.
          </note>
          <note>
            Regeringen genomför en stor mängd åtgärder för att minska utsläppen
            från transportsektorn. Det handlar om att göra Sverige till ett
            mer trans ­ porteffektivt samhälle med överflyttning av transporter
            till mer klimat ­ effektiva transportsätt . Det handlar också
            om a tt snabba på elektrifieringen i samhället, att öka andelen
            biodrivmedel och att se till att fordonen blir mer effektiva.
            Styrmedlen ses över löpande och kalibreras för att vi ska nå våra
            klimatmål.
          </note>
          <note>
            Regeringen har nu inlett arbetet med att ta fram en ny nationell
            plan genom att uppdra åt bl and annat Trafikverket att ta fram
            ett inriktnings ­ underlag. I uppdraget är regeringen tydlig med
            att klimatmålen är en cen ­ tral utgångspunkt för planeringen.
            Underlagen behöver visa hur styrmedel och andra åtgärder påverkar
            transporterna och hur olika satsningar i trans ­ portinfrastrukturen
            påverkar möjligheterna att nå våra klimatmål.
          </note>
          <note>
            Trafikverket har därför haft i uppdrag att basera sitt inriktningsunderlag
            på ett scenario där klimatmålen nås. Detta innebär också att de
            samhällsekonomiska kalkylerna ska baseras på ett trafikarbete
            som är förenligt med detta scenario.
          </note>
          <note>
            Trafikverket redovisade sitt inriktningsunderlag den 30 oktober.
            Underlaget gick samtidigt ut på bred remiss och kommer att beredas
            på sedvanligt sätt inom Regeringskansliet.
          </note>
          <note type="speaker">
            Anf. 100 JESSICA THUNANDER (V):
          </note>
          <note>
            Herr talman! Tack, infrastrukturministern, för svaret!
          </note>
          <note>
            Vi måste minska trafiken för att klara klimatmålen. Bland annat
            har trafikexperter från IVL Svenska Miljöinstitutet och Trivector
            betonat detta både i forskningsrapporter och i artiklar i bland
            annat Ny Teknik . De, liksom vi, konstaterar att det i Trafikverkets
            inriktningsunderlag saknas förslag inför kommande planperiod för
            ett transporteffektivt samhälle där tillgängligheten kan öka samtidigt
            som mängden trafik minskar.
          </note>
          <note>
            I stället utgår Trafikverket från att vägtrafiken kommer att
            öka stort enligt den basprognos som de gjort, och de planerar
            därefter i stället för efter klimatmålen.
          </note>
          <note>
            IVL var med och tog fram ett underlag till hur en reduktionsplikt
            skulle kunna se ut och fungera, men de tvingas nu att poängtera
            att den aldrig var tänkt att användas som en förevändning för
            att inte satsa inom andra viktiga områden. Den uteblivna satsningen
            leder till ett alldeles för stort behov av biodrivmedel men också
            till att fördelningen av pengar påverkas.
          </note>
          <note>
            Vi i Vänsterpartiet delar oron när det gäller möjligheten att
            nå uppsatta klimatmål och känner även oro för att man riskerar
            detta genom en orealistisk och ohållbar tilltro på inhemsk produktion
            av biodrivmedel.
          </note>
          <note>
            Trafikverket har utan att redovisa underlag för det frångått
            tidigare bedömningar som gjorts över hållbara potentialer samtidigt
            som man helt bortser från andra sektorers behov, till exempel
            sjöfart och flyg.
          </note>
          <note>
            Jag noterar att infrastrukturministern återigen svarar med konstaterandet
            att Sverige ska bli världens första fossilfria välfärdsland och
            att de klimatmål som är uppsatta ska nås. Jag önskar verkligen
            att det räckte att upprepa orden som en formel för att det skulle
            hända. Så är det naturligtvis inte. Jag blir orolig när Trafikverket
            i sitt underlag uttalat säger att infrastrukturen i sig inte påverkar
            klimatutsläppen och att de inte har ansvar för hur många som använder
            den samtidigt som man vill satsa på mer och större vägar och helt
            förlitar sig på biodrivmedel och elektrifiering för att nå målen
            utan att ha med någonting om ett transporteffektivt samhälle.
          </note>
          <note>
            Infrastrukturministern säger att regeringen har varit tydlig
            i sitt uppdrag, och så kan det ha varit, men med tanke på att
            detta inte avspeglas i det inriktningsunderlag som tagits fram
            är det antingen så att uppdraget varit otydligt eller att Trafikverket
            tolkat uppdraget på annat sätt än reger ­ ingen avsett.
          </note>
          <note>
            Ministern hänvisar, och det har jag förståelse för, till processen
            runt Trafikverkets underlag och till att underlaget är ute på
            remissrunda. Jag tolkar det som ett nej på min fråga och justerar
            den något utifrån detta.
          </note>
          <note>
            Om det i remissrundan visar sig ett djupt missnöje med hur Trafikverket
            tolkat sitt uppdrag och att klimatmålen inte kan nås med de åtgärder
            som föreslås, kan ministern då tänka sig att ge Trafikverket i
            uppdrag att utarbeta ett reviderat inriktningsunderlag för att
            ta fram styrmedel och reformer för ett transporteffektivt samhälle
            alternativt ta fram en proposition för nationell plan som inte
            utgår från underlaget utan tydligt styr mot våra klimatmål?
          </note>
          <note type="speaker">
            Anf. 101 JENS HOLM (V):
          </note>
          <note>
            Herr talman! Det här är en väldigt viktig debatt. Det vi investerar
            i dag får konsekvenser för morgondagen. Om man bygger fler motorvägar
            blir det ökad vägtrafik, och det kommer att bli ökade utsläpp.
            Oavsett vad man säger om att alla kommer att ha elbilar och så
            i framtiden kommer det de kommande tio åren att bli ökade utsläpp.
          </note>
          <note>
            Trafikverket har en så kallad basprognos som man utgår från när
            man gör sitt underlag till infrastrukturplanen . I basprognosen
            kan vi se att man kalkylerar med ökad vägtrafik. Det tycker jag
            är lite märkligt. Ifall vi tillåter ökad vägtrafik kommer vi också
            att få ökade utsläpp. Det ska, enligt Trafikverket, kompenseras
            med extremt mycket användning av biodrivmedel, en ökning med 70
            procent till 2030. Man talar också om höjda drivmedelsskatter,
            uppåt 50 kronor per liter. Alla förstår att sådana saker inte
            är rimliga.
          </note>
          <note>
            Vi behöver helt enkelt bygga ett mer transporteffektivt samhälle,
            precis som infrastrukturministern sa tidigare och som Jessica
            Thunander tar upp i sin interpellation.
          </note>
          <note>
            Med anledning av det vill jag fråga infrastrukturministern vilka
            konkreta satsningar på ett effektivt sätt att bygga ett transporteffektivt
            samhälle han hittar i Trafikverkets underlag till nationell infrastrukturplan.
            Det vore intressant att få höra ett antal sådana konkreta exempel,
            så att infrastrukturministerns tal om att bygga ett transporteffektivt
            samhälle inte blir bara fina ord utan att vi också kan se att
            det är omhändertaget i den process som nu har startats med Trafikverkets
            underlag.
          </note>
          <note>
            Det brukar sägas att sanningen sitter i detaljerna, herr talman.
            I de detaljerna finns de underlag som Trafikverket använder för
            att göra sina prognoser. Man har sedan 2012 arbetat med olika
            kalkylmodeller, exempelvis när man beräknar restidsvinster för
            olika transportslag. Trafikverket utgår från en modell där en
            förlorad resminut med vägtrafik, med egen bil, är ungefär dubbelt
            så allvarlig, en dubbelt så stor förlust, som en förlorad resminut
            med kollektivtrafik, med tåg eller buss. Om man har det som underlag
            blir det mer effektivt att investera mer i vägtrafik och alltså
            bygga bort och avhjälpa problem inom vägtrafiken. I underlaget
            från Trafikverket ser vi också att man ser en väldigt liten vinst
            med en överflytt till andra transportslag, exempelvis ökat tågresande.
          </note>
          <note>
            Kan det inte vara så att man använder sig av fel kalkylmodeller?
            Vi vet att andra, till exempel KTH och inom akademin, använder
            helt andra modeller för att beräkna restidsvinster. Flera andra
            länder, till exempel Danmark och Storbritannien, värderar en förlorad
            minut lika högt oavsett transportslag. I Frankrike värderar de
            faktiskt en förlorad minut dubbelt så högt för resor på järnväg,
            just för att de vill kunna uppvärdera järnvägen och tågresandet.
          </note>
          <note>
            Vad anser egentligen infrastrukturministern om de här kalkylmodel
            ­ lerna, som är hela grunden för Trafikverkets analys- och planeringsarbete?
          </note>
          <note type="speaker">
            Anf. 102 Infrastrukturminister TOMAS ENEROTH (S):
          </note>
          <note>
            Herr talman! Jag tänker i huvudsak ägna mig åt Jessica Thunanders
            interpellation om målen och förutsättningarna för att nå dem.
            Men jag vill kort replikera när det gäller kalkylmodeller.
          </note>
          <note>
            Det är Trafikverket själv t som bestämmer vilka olika modeller
            man vill använda sig av. Vi styr med de mål och riktlinjer vi
            har för myndigheterna när de ska ta fram sitt underlag. Jag har
            redovisat för kammaren att Trafikverket har i uppdrag att basera
            sitt inriktningsunderlag på ett scenario där klimatmålen ska nås.
          </note>
          <note>
            Det fanns en likartad debatt inför den förra nationella planen
            som, trots det Jens Holm säger, resulterade i den största järnvägssatsningen
            någonsin. Där fanns en kraftig förstärkning av klimatsmarta transportmedel
            och historiska satsningar på både järnvägsunderhåll och nyinvesteringar
            i järnväg. För första gången kom också satsningar på sjöfart,
            cykel och annat som bidrar till att ställa om Transportsverige.
            Det är ju det som behöver göras. Det är utgångspunkten.
          </note>
          <note>
            Jag kan, med tanke på Jessica Thunanders argumentation, ha förståelse
            för oron när det gäller biodrivmedel. Det tror jag att många har.
            Vi ska också komma ihåg att det finns många olika intressenter
            som har olika intressen i att argumentera kring och diskutera
            oron för biodrivmedel.
          </note>
          <note>
            Alla förstår såklart vilken prioriteringsutmaning vi står inför.
            Vi har inte bara ambitionen att med reduktionsplikt klara biodrivmedelstillgång
            ­ en inom fordonsflottan. Vi vill dessutom se till biodrivmedels
            till gång till sjöfarten, för att inte tala om flyget. Utmaningen
            vi står inför är att både öka den inhemska produktionen av och
            förutsättningarna för biodrivmedel i Sverige och samtidigt se
            till att successivt öka användningen, i takt med att vägfordon
            faktiskt elektrifieras, och att biodrivmedel i större utsträckning
            kan användas inom till exempel flyget.
          </note>
          <note>
            Det innebär inte – det är lika bra att förekomma en sådan diskussion
            – att flyget därmed blir klimatvänligt. Det finns stora utmaningar
            även med biodrivmedel, såsom höghöjdseffekter och annat. Det är
            viktigt att vi är ärliga där.
          </note>
          <note>
            Men vi ska också komma ihåg att Sverige är det land som går längst
            i fråga om att ställa klimatkrav, inte minst på flyget. Jag stod
            för inte länge sedan i ICAO:s generalförsamling och krävde beskattning
            av fossilt flygbränsle. Sverige var det enda landet som gjorde
            det.
          </note>
          <note>
            Det är viktigt att vi för en sådan diskussion, om strategisk
            användning av biodrivmedel, om elektrifieringens förutsättningar
            och inte minst om vätgasen och dess förutsättningar för att påskynda
            utvecklingen.
          </note>
          <note>
            Jag tror att vi alla, vare sig det är Trafikverket, Trivector
            eller vi som debatterar här i kammaren, ska vara ödmjuka inför
            att det just nu är en väldigt snabb teknisk utveckling när det
            gäller elektrifiering. Det ser vi tydligt på batterisidan, och
            vi ser det på vätgassidan. Vi ser det också i förutsättningarna
            för att elektrifiera.
          </note>
          <note>
            Det som vi i Sverige behöver arbeta med – det ligger delvis utanför
            Trafikverkets uppdrag – är att med den tillgång vi har på förnybar
            energi skapa förutsättningar för att elektrifiera Transportsverige
            och se till att det är möjligt att ladda elbilar och ha elvägar
            i hela landet.
          </note>
          <note>
            Det sistnämnda är nog så viktigt. Vi får inte hamna i ett läge
            där styrningen mot klimatmålen innebär att alla insatser görs
            enbart i tätbefolkade områden eller där trafiken är som mest intensiv.
            Det är ett av skälen till att politiken är så viktig i detta.
            Om vi ska klara den omställningen kan vi inte göra det bara i
            storstäder. Vi måste göra det i hela landet. Det är en viktig
            utgångspunkt när vi nu arbetar med kommande nationell plan.
          </note>
          <note type="speaker">
            Anf. 103 JESSICA THUNANDER (V):
          </note>
          <note>
            Herr talman! Tack, infrastrukturministern! När det gäller den
            förra na ­ tionella planen och det som pågår nu har vi sett att
            godstransportstrategin, som vi alla har hoppats mycket på, inte
            riktigt har gett de effekter som man önskade. Överflytten av gods
            har inte ökat. När det gäller inlandssjöfarten har transporterna
            snarare minskat. Vänersjöfarten har minskat mycket. Det gäller
            även sjöfarten i Mälaren. Beträffande Vänersjöfarten är det nästan
            gratis att köra godset på lastbil i stället för att betala ganska
            mycket pengar för att använda sjövägen. Det behöver naturligtvis
            adresseras.
          </note>
          <note>
            När det gäller järnvägssatsningen kan man räkna även i bnp och
            inte bara reda pengar. Det fanns en tid då vi satsade lite drygt
            dubbelt så mycket i procent av bnp som vi gör i dag på infrastrukturen
            generellt.
          </note>
          <note>
            Man hänvisar gärna till de stora järnvägssatsningarna. Det är
            fint. Men det räcker inte riktigt. Med tanke på hur mycket befolkningen
            har vuxit de senaste årtiondena – betydligt snabbare än tidigare
            – och att transportarbetet har vuxit ännu mer och snabbare i takt
            med att vi överkonsumerar alltmer menar jag att man får räkna
            på andra sätt och öka takten något.
          </note>
          <note>
            Denna enligt regeringen stora satsning innebär ändå att man nedprioriterar
            och slutar underhålla regionala banor. Trafikverket tog 2017 beslut
            om att införa en ny grundnivå för basunderhåll på järnväg. Syftet
            var att frigöra medel från basunderhåll för att kunna öka andelen
            reinvesteringar, minska underhållsskulden och ta hänsyn till årliga
            kostnadsförändringar. Högtrafikerade banor prioriteras eftersom
            det saknas medel för att upprätthålla och återta underhållsskulden
            på hela järnvägsnätet.
          </note>
          <note>
            Genom att underhållet på regionala banor har en lägre grundnivå
            frigörs för all del medel, men samtidigt får dessa banor mindre
            förebyggande underhåll och komponenter byts i mindre omfattning
            med ökad felavhjälpning och nedläggning av vissa banor som följd.
            I stället behöver vi behålla och underhålla de järnvägsbanor vi
            har.
          </note>
          <note>
            Detta leder mig till den andra fråga jag ställde i interpellationen.
            Det handlar återigen om prognos- och målstyrning. Som det är nu
            styrs infrastrukturplaneringen och byggandet av prognoser av hur
            man tror att folk ska resa och hur gods ska transporteras. Man
            tänker sig nästan alltid att det ska öka på vägarna. Samtidigt
            har järnvägstransportarbetet ökat väsentligt, och vi behöver göra
            ännu större satsningar. Man ser också hur satsningar på järnväg
            gör att folk åker mer, oavsett om Trafikverket i sina prognoser
            tidigare har förutspått att det inte kommer att göra någon skillnad.
            Människor vill helt enkelt åka tåg.
          </note>
          <note>
            Frågan blir därför: Kan ministern tänka sig att ge Trafikverket
            skarpare direktiv när det gäller att använda målstyrning i stället
            för prognosstyrning?
          </note>
          <note type="speaker">
            Anf. 104 JENS HOLM (V):
          </note>
          <note>
            Herr talman! Det är klart att infrastrukturministern och regeringen
            kan ge sin egen myndighet Trafikverket i uppdrag att ha ett bredare
            underlag när analyser och kalkyler görs. Ministern har just gjort
            det när han bad Trafikverket att ha klimatmålet som styrande när
            de gör sin planering. Det tycker jag är alldeles utmärkt. På samma
            sätt borde man se över dessa kalkylmodeller.
          </note>
          <note>
            Ministern säger nu att han håller sig till att svara på Jessica
            Thunanders interpellation. Jag kan respektera det. Detta var dock
            ett medskick från min sida.
          </note>
          <note>
            Ministern tar upp biodrivmedel, som är en väldigt viktig fråga.
            Det verkar som att alla tror att biodrivmedel ska lösa allt. I
            Trafikverkets underlag pratar man om en ökning på 70 procent.
            När jag förra veckan debatterade frågan med miljö- och klimatministern
            pratade hon om att enbart reduktionsplikten kommer att leda till
            ett behov av 45 terawattimmar biodrivmedel varje år. Man ska då
            komma ihåg att vi nu använder ungefär 20 terawattimmar biodrivmedel
            per år. Det handlar med andra ord om mer än en fördubbling. Näringslivet
            har skickat in 22 färdplaner, och i nästan alla av dem vill man
            använda sig av mer biodrivmedel på det ena eller andra sättet.
            Detta kommer att leda till en ökning av efterfrågan på mer än
            80 procent, konstaterar konsultbolaget Sweco.
          </note>
          <note>
            Jag skulle vilja fråga ministern hur mycket biodrivmedel han
            anser vara hållbart att använda sig av i Sverige. Jag tycker för
            övrigt att Jessica Thunanders fråga om att styra efter mål i stället
            för efter prognoser som är baserade på ökad vägtrafik är väldigt
            aktuell. Det vore intressant att få ett svar på den från ministern.
          </note>
          <note type="speaker">
            Anf. 105 Infrastrukturminister TOMAS ENEROTH (S):
          </note>
          <note>
            Herr talman! Tack, Jessica Thunander, för att du lyfter fram
            viktiga frågor! Det gäller inte minst de nackdelar som finns eller
            utmaningen med prognoser på trafikområdet och investeringar i
            järnväg. Vi alla känner nog till att det finns ett flertal exempel
            där man i förberedelserna av infrastrukturprojekt inte riktigt
            har sett vilken otrolig utväxling som kan ske när man gör järnvägsinvesteringar.
            Resmönster förändras, och fler väljer att ta tåget.
          </note>
          <note>
            Det är också grundskälet till den jättesatsning som vi gör. Det
            är den största järnvägssatsningen i modern tid. Det blir en väldigt
            kraftig ökning av järnvägsunderhållet. Det är en 47-procentig
            ökning. Det blir också en tydligare styrning med långsiktiga planer
            ihop med underhållsföretag och tågoperatörer. Vi kommer att använda
            en metodik där det inte bara är att hoppa in någon timma då och
            då när det är möjligt att göra järnvägsunder ­ håll. I stället
            stänger man, som vid Getingmidjan, av stora delar för att mer
            systematiskt renovera det svenska järnvägssystemet. Detta är en
            viktig del vid sidan av behovet av nyinvesteringar.
          </note>
          <note>
            Jag kan dela Jessica Thunanders uppfattning om att behoven är
            stora, oavsett om det gäller de mindre delarna av järnvägsnätet
            eller de riktigt stora nya stambanorna för höghastighetståg. Var
            jag än reser i landet eller som numera när jag på digitala konferenser
            möter regionala företrädare, näringslivsföreträdare eller civilsamhället
            framför man önskemål om mer infrastrukturinvesteringar och inte
            minst på järnväg. Den kanske största utmaningen här är kostnadsutvecklingen,
            det vill säga kostnaden att bygga järnväg.
          </note>
          <note>
            Vad gäller underlaget har Trafikverket att ta ställning till
            prognoser för hur godstransporten och persontransporter kommer
            att öka , men naturligtvis måste de också ta utgångspunkt i att
            klimatmålen ska nås och vilka styrmedel och drivmedel man ska
            använda sig av. Jag noterar att Trafikverket i sitt inriktningsunderlag
            väljer att lägga stor vikt vid biodrivmedel.
          </note>
          <note>
            Jag ska inte recensera Trafikverkets underlag, för det ska remissinstan
            ­ ser göra och vi kommer att ha hearingar om det. Jag ska invänta
            alla dessa synpunkter. Men i debatten kan jag generellt konstatera
            att det finns före ­ språkare som tror att biodrivmedel kommer
            att vara lösningen på det mest a . Motsvarande finns för elektrifiering.
            Och för inte så länge sedan träffade jag ett antal företrädare
            som sa att vätgas nu kommer att revolu ­ tionera världen.
          </note>
          <note>
            Vår strategi är lite bredare än så. Vi har gjort dessa misstag
            tidigare i Sverige då vi har valt en enda teknik eller ett drivmedel
            och trott att det ska vara allenarådande. Så är det inte. Vi är
            ett litet exportberoende industriland. Vi kommer att vara beroende
            av hur omvärlden agerar. Även om vi i Sverige väljer en särskild
            teknik eller ett särskilt tillvägagångssätt kan omvärldsförändringar
            förändra förutsättningarna för oss, oavsett om det gäller EU-lagstiftning,
            marknadsförutsättningar eller annat.
          </note>
          <note>
            Låt oss därför vara noggranna med att göra en ordentlig omvärldsspa
            ­ ning och säkerställa att vi har flera olika strategier. Därför
            är arbetet med att öka biodrivmedelsanvändningen, reduktionspliktsförslagen,
            produk ­ tionsstödet en viktig del i utvecklingen. Den andra är
            elektrifieringen. Vi har en elektrifieringskommission som påskyndar
            elektrifieringen, inte bara av vägtransporter utan också för möjligheten
            till el för sjöfart och flyg.
          </note>
          <note>
            Vi tittar även på transporteffektivitet. Jag tycker att Jens
            Holm lyfter upp detta på ett förtjänstfullt sätt. Där finns –
            jag ska inte säga lågt hängande frukter – väldigt stor potential
            att hitta ännu mer effektiva transportmöjligheter. Det gäller
            särskilt nu när vi med digitalisering och uppkoppling kan ha bättre
            kontroll av flödena.
          </note>
          <note>
            Här får vi jobba tillsammans. Jag ser fram emot att få höra Vänsterpartiets,
            andra partiers och många andra aktörers synpunkter på Trafikverkets
            inriktningsunderlag.
          </note>
          <note type="speaker">
            Anf. 106 JESSICA THUNANDER (V):
          </note>
          <note>
            Herr talman! Jag är inte på något sätt emot elektrifiering eller
            biodrivmedel, utan själva grundproblemet är att transporteffektivitet
            och andra åtgärder helt saknas i Trafikverkets underlag. Man förlitar
            sig helt på biodrivmedel och elektrifiering, men vi måste också
            ha en beteendeföränd ­ ring. Vägtrafiken måste minska för att
            vi ska nå klimatmålen. Trafiken kan inte öka på det sätt som sker
            och som förutses.
          </note>
          <note>
            Då kan vi inte ha en infrastrukturplanering som utgår från basprognoser
            som visar på kraftigt ökad vägtrafik och bygga utefter det. Det
            måste i stället vara klimatmålen som är grunden för planering
            och byggande. Som det är nu utesluter marginalperspektivet som
            Trafikverket har att infrastrukturplaneringen är en del av en
            större omställning där man skapar möjligheter att förändra dagens
            transportmönster.
          </note>
          <note>
            Mitt medskick är framför allt att regeringen och Trafikverket
            behöver inse att infrastrukturen och dess planering är en grundläggande
            del i den omställning som måste ske och som det är väldigt bråttom
            med. Det här borde ha gjorts för årtionden sedan. Regeringen bör
            ge Trafikverket betydligt skarpare direktiv att gå från en prognosstyrd
            planering till en målstyrd och att tydliggöra infrastrukturplaneringens
            viktiga roll i omställningsarbetet.
          </note>
          <note type="speaker">
            Anf. 107 Infrastrukturminister TOMAS ENEROTH (S):
          </note>
          <note>
            Herr talman! Jag tackar Jessica Thunander för en viktig debatt
            och en viktig diskussion.
          </note>
          <note>
            Jag vill göra en korrigering. Trafikverket har i uppdrag att
            basera sitt inriktningsunderlag på ett scenario där klimatmålen
            nås. Det är också målstyrning. Sedan använder sig Trafikverket
            i sitt arbetssätt även av olika samhällsekonomiska bedömningar
            och av prognoser. Jag tror att det är viktiga komplement. Sedan
            är alla välkomna att ha synpunkter på Trafikverkets inriktningsunderlag,
            och det kommer många att ha, inte minst under de hearingar vi
            ska ha framöver.
          </note>
          <note>
            I det här sammanhanget måste vi komma ihåg att vi står inför
            ett kommande tydligt skifte i transportplaneringen. Det är också
            det vi från reger ­ ingens sida tar höjd för när vi vidgar uppdraget.
            Min företrädare började med att vidga den nationella planen till
            att också inkludera planering för bostadsbyggande. Vi lägger nu
            till socioekonomi, genus, klimatmål och regionalpolitik. I grunden
            kan vi inte längre betrakta varje del i ett infrastrukturbygge
            som ett enskilt objekt – de är delar i en samhällsbyggnad och
            i ett sätt att modernisera Sverige och se till att vi klarar klimatmålen.
          </note>
          <note>
            Jag vill också passa på att säga att jag vill att vi ska ta med
            perspektiven jämlikhet och jämställdhet. Ska vi nå klimatmålen
            kan och får vi inte ham ­ na i ett läge där insatserna enbart
            görs i storstäderna och där det endast är personer med goda inkomster
            som har möjlighet att växla över till elbilar eller resa kollektivt.
            Vi måste säkerställa att vi har goda möjligheter för alla i hela
            landet att klara detta. Det är det perspektivet som behövs. Både
            män och kvinnor, med olika pendlingsmönster och tillgång till
            arbetsmarknaden, både stad och land samt olika samhällsgrupper
            måste kunna känna att man är en del i den omställning vi står
            inför. Jag är övertygad om att Jessica Thunander delar den målbilden,
            men jag tror att det är viktigt att vi hjälps åt att föra diskussionen
            dithän.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:201 om fusket inom transportnäringen
          </note>
          <note type="speaker">
            Anf. 108 Infrastrukturminister TOMAS ENEROTH (S):
          </note>
          <note>
            Herr talman! Thomas Morell har frågat justitie- och migrationsministern
            om han avser att agera så att Transportstyrelsens framställan
            om en lagändring hanteras skyndsamt. Arbetet inom regeringen är
            så fördelat att det är jag som ska svara på interpellationen.
          </note>
          <note>
            Vi ska ha ordning och reda på våra vägar. Det är en viktig del
            i reger ­ ingens arbete på transportinfrastrukturområdet. Vi har
            kommit en bra bit på vägen. Sedan regeringen tillträdde 2014 har
            vi fått ett mobilitetspaket på plats i EU. En viktig del av mobilitetspaketet
            är skarpare kontroller för att registrera när och var en lastbil
            har passerat en gräns och för att lokalisera lastnings- och lossningsverksamheten.
            Med införandet av smarta färdskrivare kommer detta att ske automatiskt,
            vilket kommer att försvåra manipulationer av färdskrivare avsevärt.
          </note>
          <note>
            Regeringen har också tillsatt en särskild utredare för att genomföra
            en översyn av reglerna om förverkande i syfte att säkerställa
            att lagstiftningen är effektiv, ändamålsenlig och modernt utformad.
            Dessutom gav regering ­ en i augusti 2019 en särskild utredare
            i uppdrag att se över hur kontrollverksamheten av yrkestrafik
            på väg bedrivs och lämna förslag på förbättrande åtgärder, inklusive
            organisatoriska åtgärder, för att fler ska följa reglerna på området.
          </note>
          <note>
            När det gäller Transportstyrelsens förslag, som bland annat avser
            att förtydliga systemet med kontroll och sanktioner vid manipulation
            av färdskrivare, finns det redan i dag flera olika lagar som kan
            tillämpas när det gäller förfalskning av färdskrivardiagramblad
            och manipulation av färdskrivare.
          </note>
          <note>
            Sammanfattningsvis kan jag konstatera att regeringen vidtagit
            flera åtgärder och initiativ för att motverka manipulation av
            färdskrivare.
          </note>
          <note type="speaker">
            Anf. 109 THOMAS MORELL (SD):
          </note>
          <note>
            Herr talman! Jag tackar statsrådet för svaret.
          </note>
          <note>
            Manipulation av färdskrivare och fusk inom åkerinäringen är ett
            elände. Jag har själv stått på vägen och kontrollerat den tunga
            trafiken. Det gjorde jag under tolv år. Jag har alltjämt nära
            kontakt med flera av mina gamla kollegor för att diskutera situationen.
            De är djupt bestörta över den situation som råder. De kan ta in
            ett fordon och konstatera att färdskrivaren är manipulerad, men
            lagstiftningen når sedan inte hela vägen för att lagföra åkeriet
            och eventuellt föraren på vägen.
          </note>
          <note>
            I ett av de senaste exemplen stoppade man en bil som kom från
            Bulgarien. Det skedde 2017. Man konstaterade att färdskrivaren
            var manipulerad och tog den i beslag, och så skulle man anmäla
            åkeriet för detta. Det fanns en företagsbot på 150 000. Men tingsrätten
            kunde aldrig delge åkeriet stämningsansökan, varpå man lade ned
            ärendet. Då var polisen tvungen att lämna tillbaka den manipulerade
            färdskrivaren. Jag har aldrig hört om något liknande – att man
            lämnar tillbaka ett brottsverktyg. Det som står i 165:an är väldigt
            tydligt. Man får inte manipulera. Man får inte använda utrustning
            som kan påverka data som samlas i färdskrivaren.
          </note>
          <note>
            Statsrådet brukar emellanåt säga att han gärna är teknikvänlig,
            tror jag att ordet är, och att jag då i motsvarande grad är teknikfientlig.
            Men det som skiljer oss åt är kanske att jag har kunskapen om
            hur man manipulerar och hur enkelt det är att gå in i systemet
            och släcka ut information för att dölja att man har kört dygnet
            runt utan att ta sin vila. De systemen är i dag så raffinerade
            att det inte ens går att upptäcka dem om man kopplar in sig i
            färdskrivaren. Inte ens tillverkaren kan upptäcka manipulationen.
            Så raffinerat är det i dag. Det kostar ungefär 35 000 kronor att
            installera detta i en lastbil. Sedan är det bara att åka. Alla
            färdskrivardata ser jättefina ut. Man har haft sin vila. Man har
            inte kört mer än tillåtet. Man har tagit sin rast så som det står
            i regelverket. Men i själva verket är det samma förare som sitter
            och kör nära nog dygnet runt. Han lägger ned huvudet i kudden
            ett par timmar på natten när det är som värst – sedan är det upp
            igen.
          </note>
          <note>
            När jag var kvar på trafikpolisen i Skara hade vi några exempel
            där vi stoppade förare som åt små vita piller för att hålla sig
            vakna. Detta är läget ute på vägarna, och det har inte blivit
            bättre sedan jag slutade 2007. Det har bara blivit värre. Jag
            har kontakt med mina gamla kollegor, och för ett tag sedan fick
            jag ett mejl där en polis skriver att vi måste hitta på någonting
            innan alla får reda på att det är gratis att fuska i Sverige.
            Det finns en stor frustration över att man inte kan lagföra.
          </note>
          <note>
            Detta står tydligt i lagstiftningen. Det är svaret som har kommit
            från departementet. Men sedan tar det slut, för när man väl kommer
            till den punkt där man ska lagföra den som har begått brottet
            finns inte verktygs ­ lådan på plats. Sedan kan det finnas mobilitetspaket,
            lagstiftningar och am ­ bitioner staplade på varandra. Men det
            hjälper inte om man inte har det där sista verktyget för att lagföra
            den som begår ett brott. Detta behöver reger ­ ingen tydligt gå
            in och styra upp för att se till att vi får en kontrollverk ­
            samhet som kan utökas, men också att vi får en lagstiftning som
            gör att den som begår ett brott faktiskt lagförs, så att man inte
            bara kan skratta och åka vidare.
          </note>
          <note type="speaker">
            Anf. 110 Infrastrukturminister TOMAS ENEROTH (S):
          </note>
          <note>
            Herr talman! Jag tror att jag har sagt att jag är teknikoptimist,
            och det kan jag notera att Thomas Morell kanske inte alltid är.
            Jag inser också att jag har lite andra erfarenheter än att ha
            varit trafikpolis 2007. Jag kan bli lika frustrerad över att det
            då fanns förare med ”små vita piller”, för att citera Thomas Morell,
            men jag kan också konstatera att vi nu har gett ett uppdrag som
            innebär att polisen ska få nya verktyg att göra inte bara alkoholkontroller
            utan också sållningsprover för att kunna gripa in tydligare när
            det gäller narkotikapåverkade förare.
          </note>
          <note>
            Vad vill jag säga med detta? Jo, att vi agerar. Sedan 2014 när
            vi fick ett regeringsskifte har vi infört klampning, beställaransvar
            och sanktionsväxling. Sanktionsväxling innebär bland annat att
            i stället för att man skickar ett brev till ett åkeri i Rumänien
            – som de inte svarar på, vilket gör att man därmed inte kan avkräva
            böter – kan man redan på plats ta ut direkta avgifter. Annars
            kan man låsa fast fordonet vid vägen.
          </note>
          <note>
            Vi har helt andra verktyg nu. Missförstå mig inte. Jag är väldigt
            angelägen om att vi utvecklar fler verktyg för att skapa ordning
            och reda i yrkestrafiken. Det är därför vi nu har infört ett flertal
            olika instrument. Det är därför vi har sett till att förändra
            regelverket när det gäller sanktionsväxling och vilka avgifter
            som man drabbas av när man bryter mot reglerna.
          </note>
          <note>
            Det är därför vi på EU-nivå har förhandlat fram ett mobilitetspaket
            som gör att det bland annat är utstationering från dag ett. Det
            är kontroll av cabotagetrafiken eller vid kombitrafiken på vägdelen.
            Det är därför vi i mobilitetspaketet nu ser till att få smarta
            färdskrivare. Det är därför vi inte minst har en utredning om
            ytterligare sanktionsväxling men också effektivare kontroller
            av yrkestrafiken.
          </note>
          <note>
            Vi kan konstatera att antalet kontroller av kör- och vilotidsregler
            har ökat. Det är fler cabotagekontroller som genomförs. Vi gav
            dessutom extra öronmärkta resurser till polisen för att just göra
            dessa insatser.
          </note>
          <note>
            Det som skiljer är att vi nu och även förra mandatperioden har
            en socialdemokratiskt ledd regering som aktivt gör insatser, till
            skillnad från innan dess. Då var den allenarådande linjen att
            man inte ville göra någonting för det viktiga var att vi hade
            låga transportkostnader och fri rörlighet.
          </note>
          <note>
            Jag vet att Thomas Morell tycker att det är en svår fråga. Men
            Sverigedemokraterna som Thomas Morell ändå röstar på och representerar
            är ett parti som säger att man vill ha Ulf Kristersson som statsminister.
            Det är samma Ulf Kristersson som satt i den regering som under
            långa år inte gjorde någonting för att stävja fusket inom transportsektorn,
            för att skapa ordning och reda eller för att se till att vi hittar
            gemensamma europeiska regler på området.
          </note>
          <note>
            Därmed ligger också ett ansvar hos Sverigedemokraterna för vilket
            po ­ litiskt alternativ som man faktiskt förordar. Jag är övertygad
            om att vi kan komma till rätta med fusket inom transportsektorn.
            Jag är inte bara teknik ­ optimist, utan jag är också optimistisk
            inför att vi kan få fler och effek ­ tivare kontroller på väg.
            Vi kan med smarta färdskrivare också stävja en hel del av det
            fusk som finns.
          </note>
          <note>
            Sedan kommer alltid organiserad och ekonomisk brottslighet att
            hitta nya kryphål och nya vägar. Låt oss då vara där och ständigt
            jaga, ständigt kontrollera och se till att vi kan skapa sjysta
            konkurrensvillkor för svensk åkerinäring med bra arbetsvillkor
            för dem som jobbar inom transportsektorn.
          </note>
          <note>
            Det innebär goda möjligheter för bilinspektörer, trafikpoliser
            eller hur nu yrkesgrupperna kommer att definieras om vi får en
            yrkestrafiktrafik ­ inspektion som kan säkerställa att vi får
            än mer kontroller både på väg men också via register. Det är så
            vi arbetar med att se till att få en sund och bra transportsektor.
          </note>
          <note type="speaker">
            Anf. 111 THOMAS MORELL (SD):
          </note>
          <note>
            Herr talman! Tack för svaret, statsrådet!
          </note>
          <note>
            Den 10 oktober 2010 arrangerade jag ett möte i Skövde. Då var
            Sten Bergheden från Moderaterna och Monica Green från Socialdemokraterna
            där. Vi hade till och med lånat in lite lastbilar så att de skulle
            kunna få se hur den digitala färdskrivaren fungerar, detta under
            av teknik som skulle förhindra allt fusk enligt dem som var förespråkare.
          </note>
          <note>
            Sedan dess har det varit en lång diskussion och många debatter.
            Vi har haft visningar för politiker i alla varianter för att påvisa
            hur fusket äter sig in i svensk transportnäring. Det är företrädesvis
            utländska aktörer som gör det. Men man ska inte bara säga att
            det är utländska. Det finns även svens ­ ka aktörer som döljer
            sig bakom utländska nummerplåtar, alltså fordon som är falskskyltade.
            Då flyger de under radarn. Man kommer inte åt dem, och man kan
            inte lagföra dem. Bara de försvinner utanför landets gränser är
            kusten klar.
          </note>
          <note>
            Det här har blivit ett jättebekymmer. Tilltron till den digitala
            färdskrivaren var nästan skrattretande under en period. Det började
            så enkelt med att man tog en gammal bilhögtalare och satte den
            på givaren på växellådan. Sedan somnade färdskrivaren, och så
            var det bara att åka. Det upptäckte polisen ganska snart när det
            hängde magneter lite här och var.
          </note>
          <note>
            Då kopplade man i stället in sig i systemet. Men då kunde polisen
            å andra sidan mäta. Via ett diagnosuttag i hytten såg de att det
            låg en onormalt hög spänning på givaren. Då flyttade man fram
            positionerna ytterligare inom den kriminella verksamheten. Nu
            kopplar man in sig på ett sätt som gör att det inte går att mäta
            sig fram och se och förstå att det är manipulerat.
          </note>
          <note>
            Det är detta som är så viktigt att förstå både för regeringen
            och för andra som ska fatta beslut. Om man förlitar sig på den
            digitala färdskrivaren är man helt vid sidan av. Då kommer man
            inte åt problemet. Vad som är viktigt i det här sammanhanget är
            att man har kontroll på vägen med duktiga tjänstemän som kan göra
            en bedömning.
          </note>
          <note>
            Är det rimligt att fordonet har förflyttat sig därifrån till
            dit på den tid som anges? Det gods som ligger på lasten, var kom
            det in någonstans? Vilken position ska det gå till och så vidare?
            Det handlar om att man skapar sig en bild av hur transporten är
            utförd innan man ens har pratat med föraren . Sedan tittar man
            på färdskrivardata och lägger pusslet.
          </note>
          <note>
            De som jobbar på vägen i dag är inte så många. De är några stycken.
            De finns nere i Helsingborg, i Västerås och i Sundsvall, och sedan
            har vi ett gäng i Eskilstuna. Det är de vassaste kontrolltjänstemännen
            som polisen har i dag när de är ute och kontrollerar. De säger
            att det är som att fiska i ett akvarium. De kan gå ut på vägen,
            stoppa och plocka in, och de hittar fel direkt.
          </note>
          <note>
            Tänk om vi kunde få en kontrollverksamhet som verkligen sätter
            ned foten och markerar för dem som ägnar sig åt kriminell verksamhet
            på våra vägar. Man har skapat en förutsättning för de kriminella
            nätverken att få en struktur i logistiksystemet där de kan sköta
            sina interna transporter. Det har blivit på det sättet när man
            har avvecklat trafikpolisen. Man lever i tron att en digital färdskrivare
            ska lösa alla bekymmer för en. Då har man i stället skapat en
            fri marknadsplats för kriminella.
          </note>
          <note>
            Det är dags att göra en förändring. Det är dags att rusta kontrollverksamheten
            och släppa tron på att den digitala så kallade smarta färdskrivaren
            löser problemen. Det kommer den inte att göra. Den skapar bara
            nya.
          </note>
          <note type="speaker">
            Anf. 112 Infrastrukturminister TOMAS ENEROTH (S):
          </note>
          <note>
            Herr talman! Jag konstaterar att Thomas Morell undviker sambandet
            och kopplingen till Moderaterna och det faktum att en moderatledd
            reger ­ ing under sin tid inte gjorde någonting. Det är ändå det
            alternativ som Thomas Morell förordar om det skulle vara ett val
            nu.
          </note>
          <note>
            Jag tror att Thomas Morells partiledare har sagt att han är beredd
            att ta varje tillfälle som finns för att se till att byta regering.
            Kommer en sådan regering som Sverigedemokraterna aktivt stöder
            att vara den som driver frågan om att det ska vara sjysta villkor
            för chaufförerna på våra vägar?
          </note>
          <note>
            Kommer en sådan regering att se till att driva frågor om mobilitetpaketet
            och utstationering från dag ett så att det inte blir en osjyst
            konkurrens med låga löner gentemot svenska transportarbetare?
            Hittills har vi inte se t t några sådana tecken från de partier
            som Sverigedemokraterna säger sig vilja stödja och samarbeta med.
          </note>
          <note>
            När det sedan gäller teknik finns ny teknik som innebär att vi
            ökar förutsättningarna att kunna följa godset och fordonet. Vi
            har ett regelverk på plats som jag har varit med att förhandla
            fram i EU på natten mellan den 3 och den 4 december.
          </note>
          <note>
            Det innebär att vi inte minst kan utrusta fordonet på ett sätt
            så att vi följer det. Förare får skyldigheten att återvända, och
            till och med fordonet ska återvända till sitt hemland. På det
            sättet kan vi med ny teknik skapa nya kontrollmöjligheter. Vi
            har också tillsatt utredningen utöver alla de insatser som vi
            har gjort för att få en effektivare kontroll av yrkestrafiken.
          </note>
          <note>
            Jag kanske ändå ska passa på att fråga Thomas Morell om Sverigedemokraterna
            ännu har någon uppfattning om behovet av en samlad organisationsform
            när det gäller kontroll av yrkestrafiken. Behövs en yrkestrafikinspektion
            i Sverige, Thomas Morell?
          </note>
          <note type="speaker">
            Anf. 113 THOMAS MORELL (SD):
          </note>
          <note>
            Herr talman! Jag ska svara direkt på den frågan. Svaret är ja.
            Jag har också skrivit en motion om detta. Vi behöver ha skarp
            personal ute på vägen i en sådan omfattning att det ska vara en
            stor upptäcktsrisk att begå brott ute på vägen. Vi måste få ordning
            och reda.
          </note>
          <note>
            Statsrådet behöver inte vara det minsta orolig. Vem det än är
            som kommer att vara statsminister nästa val, och om jag har förtroendet
            att vara riksdagsledamot, kommer jag att driva den här frågan.
            Jag kommer att fösa den frågan framför mig till dess vi har en
            lösning. Så enkelt är det.
          </note>
          <note>
            Ja, det är skillnad på att jobba på trafikpolisen 2007 och att
            göra det i dag. Men mejlet jag fick är daterat den 17 november
            klockan 16.22. Förhållandena är precis desamma nu som då, men
            omfattningen är betydligt större.
          </note>
          <note>
            De är frustrerade, mina gamla kollegor, över att inte komma åt
            dem som sätter i system att fuska. Det slår undan benen för den
            seriösa åkerinäringen. Vi har vad man kan kalla modernt slaveri
            på våra vägar, där man bokstavligt talat kör livet ur människor.
            Det duger inte. Vi måste få till en förändring.
          </note>
          <note>
            När jag jobbade på trafikpolisen fick vi in en förare som somnade
            när vi pratade med honom. Det berodde inte på att vi var så sagolikt
            tråkiga att prata med, utan det berodde på att han hade kört i
            55 timmar utan godkänd vila. Det förstår var och en att när man
            då kommer in och blir sittande och det stannar av, då somnar man.
            Han hade anordningar i hytten där han gjorde sina behov under
            tiden han körde.
          </note>
          <note>
            Det här var 2007. Det är inte bättre i dag. Det måste bli en
            förändring.
          </note>
          <note type="speaker">
            Anf. 114 Infrastrukturminister TOMAS ENEROTH (S):
          </note>
          <note>
            Herr talman! Thomas Morell berättar om hur Sten Bergheden, Monica
            Green och han förde en sådan här diskussion 2007. Jag kan tänka
            mig att alla tre var frustrerade över den brottslighet som fanns
            i transportsektorn och tyckte att polisen behövde nya verktyg
            och att det behövde göras något för att förbättra förutsättningarna
            i transportsektorn.
          </note>
          <note>
            Det som sedan hände var att den borgerliga regeringen som vi
            hade då under alla sina år, ända fram till 2014, inte gjorde någonting.
          </note>
          <note>
            Sedan kom klampning, sanktionsavgifter, beställaransvar, lika
            krav på vinterdäck så att man inte har lägre krav på utländska
            fordon och mobilitetspaketet. Listan är lång på de insatser som
            nu görs för att skapa ordning och reda inom transportsektorn med
            öronmärkta resurser till polisen för att göra cabotagekontroller,
            med en utredning om en möjlig yrkestrafikinspektion och med bättre
            verktyg för att polisen ska kunna agera.
          </note>
          <note>
            Vi agerar. Vi skapar hopp och framtidstro i en åkerinäring som
            annars har pressats av osjyst konkurrens från inte minst östeuropeiska
            åkerier med usla löner och arbetsvillkor och fordon som ofta är
            av sämre kvalitet.
          </note>
          <note>
            Nu ställer vi krav på vinterdäck redan vid gränsen för tunga
            fordon, oavsett vilket land de kommer från. Nu när vi implementerar
            mobilitetspaketet är det utstationering som gäller från dag ett
            för både cabotagetrafik och kombitrafik på vägen, det vill säga
            att det är de villkoren som gäller för dem som arbetar i transportsektorn
            även om de kommer från ett annat land.
          </note>
          <note>
            Det här hyllas av fackföreningsrörelsen. Det här hyllas av åkerinäringen.
            Det här genomdriver vi under den här regeringen, vår socialdemokratiskt
            ledda regering, tillsammans med Miljöpartiet och med stöd av ett
            antal andra partier. Det är jag stolt över.
          </note>
          <note>
            Interpellationsdebatten var härmed avslutad.
          </note>
          <note>
            § 21 Svar på interpellation 2020/21:193 om förhandlingar om frihandelsavtalet
            TTIP
          </note>
          <note type="speaker">
            Anf. 115 Statsrådet ANNA HALLBERG (S):
          </note>
          <note>
            Herr talman! Hans Rothenberg har frågat mig vilka åtgärder jag
            har för avsikt att vidta för att från svensk sida verka för att
            TTIP-förhandlingarna , det vill säga frihandelsavtalsförhandlingarna,
            mellan EU och USA ska återupptas.
          </note>
          <note>
            USA är en viktig partner för Sverige , och den bilaterala relationen
            är av stor vikt för vår ekonomi. Amerikanska företag med verksamhet
            i Sve ­ rige skapar omkring 70 000 jobb här , och svenska företag
            skapar i sin tur ungefär 365 000 arbetstillfällen i USA.
          </note>
          <note>
            Det är givetvis högprioriterat av regeringen att upprätthålla
            och vidare ­ utveckla de goda handelsrelationerna med USA inom
            ramen för en fri, hållbar och rättvis handelspolitik . Inom EU
            verkar vi för att EU ska ha ett positivt och konstruktivt förhållningssätt
            till USA. Vi stöder förslag om att fördjupa och bredda handelsrelationen
            där det är möjligt.
          </note>
          <note>
            EU:s och medlemsstaternas reaktioner på utfallet i det amerikanska
            presidentvalet har varit positiva. Jag ser personligen förstås
            mycket fram emot att inleda ett nytt samarbete med mina motparter
            i den nya administrationen , och det vore glädjande om handelsrelationen
            kunde fördjupas. Jag utesluter inte att samtal kommer att föras
            om TTIP och utformningen av ett framtida handelsavtal .
          </note>
          <note>
            Samtidigt är det viktigt att vara realistisk. Tillträdande president
            Joe Biden har varit tydlig med att förhandlingar om breda frihandelsavtal
            inledningsvis inte kommer att ligga högst på administrationens
            politiska dagordning . E tt förslag från EU om att eventuellt
            återuppta TTIP-förhandlingar i detta skede skulle därför sannolikt
            inte landa rätt hos den inkom ­ mande administrationen. Därutöver
            har det inom EU funnits delade meningar om delar av TTIP-avtalets
            dåvarande utformning.
          </note>
          <note>
            Mina EU-kollegor och jag kommer förstås att föra samtal med USA
            om hur vi på bästa sätt kan fördjupa vårt handelspolitiska samarbete.
            EU och USA är varandras viktigaste handelspartner . S om världens
            två största marknadsliberala ekonomier finns det goda skäl att
            göra framsteg på handelssidan , i nte minst med tanke på den ekonomiskt
            svåra period vi just nu genomgår men också med hänvisning till
            geopolitiska omständigheter och utmaningar.
          </note>
          <note>
            Under FAC h andel , det vill säga mötet med EU:s handelsministrar,
            den 9 november i år lyfte jag vikten av att återstarta den transatlantiska
            handelsrelationen med en ny positiv agenda. Det finns ett brett
            stöd för detta bland EU:s handelsministrar. Det behövs gemensamma
            insatser för att främja den bilaterala handeln, lösa bilaterala
            handelstvister, samarbet a kring handel- och teknologifrågor samt
            reformera och stärka Världshandelsorganisationen , WT O . Dessa
            förslag omfattas även av det gemensam ­ ma meddelandet om en ny
            transatlantisk agenda som k ommissionen och EU:s utrikestjänst
            , EEAS , offentliggjorde den 2 december.
          </note>
          <note>
            Regeringen kommer att verka för att EU ska ha en god handelsrelation
            med USA och på bästa sätt skapa goda förutsättningar för svensk
            ekonomi, svenska företag och svenska jobb.
          </note>
          <note type="speaker">
            Anf. 116 HANS ROTHENBERG (M):
          </note>
          <note>
            Herr talman! Tack, handelsministern, för svaret!
          </note>
          <note>
            Ja, en ny amerikansk president kommer att tillträda, vilket vi
            ser fram emot. På många sätt kommer Joe Bidens valseger att förändra
            USA:s omvärldspolitik. Även om vi inte vet hur den nya linjen
            kommer att utformas i detalj finns det god anledning att vara
            förhoppningsfull.
          </note>
          <note>
            I spåren av covid-19 har bnp sjunkit i alla länder i världen
            utom Kina , och världshandeln utvecklats i ett lugnare tempo.
            Många länder inom EU brottas med sina egna ekonomier och tvingas
            till ökad skuldsättning. För att komma ur detta prekära läge går
            det inte att sluta sig ytterligare. I stället krävs det öppenhet
            och framför allt att världens två största ekonomier, EU och USA,
            knyter starkare band sinsemellan.
          </note>
          <note>
            Det är därför dags att ta upp den tappade tråden och återuppta
            förhandlingarna om frihandelsavtalet, det som när vi förhandlade
            det kallades TTIP. Men vi ska göra det utifrån en uppdaterad agenda.
          </note>
          <note>
            TTIP var kontroversiellt på många håll, framför allt ju längre
            ut på vänsterkanten man kom. Det skulle säkert finnas god nytta
            i att göra ett omtag med ett blankt blad, ta med sig det goda
            från det gamla TTIP-förslaget och förhandlingarna om det och komplettera
            med en uppdaterad agenda som är anpassad efter 2021.
          </note>
          <note>
            För Sverige och Europa borde möjligheterna till ett starkare
            transatlantiskt samarbete gynnas av att USA återigen får en president
            som inser vikten av multilateralt och regelbaserat samarbete.
            Men det betyder inte att handelsrelationerna mellan EU och USA
            per automatik kommer att förbättras, särskilt inte med tanke på
            de protektionistiska strömningar som under coronapandemin vuxit
            sig allt starkare. Vi ska heller inte glömma att det även inom
            det demokratiska partiet i USA finns starka drag av protektionism.
          </note>
          <note>
            De som propagerar för mer slutenhet och protektionism drar dock
            helt fel slutsatser av den pågående krisen. Om den hållningen
            får sätta agendan riskerar vi att slå in på en väg bort från vad
            som har varit så framgångsrikt för Sverige och världsekonomin
            i stort.
          </note>
          <note>
            Utifrån rådande världsläge är behovet av frihandelsvänliga röster
            större än på mycket länge. Där har Sverige en viktig roll att
            spela, och vi borde driva på för att EU ska ta initiativ till
            återupptagna frihandelsförhandlingar med USA.
          </note>
          <note>
            Som handelsministern svarade kommer detta inte att stå högst
            upp på agendan för en nytillträdd amerikansk president. Men det
            är desto viktigare att vi från den europeiska sidan driver på
            och försöker föra upp frågan så högt som möjligt på den kommande
            dagordningen. USA ska nu kasta av sig en tid av mindre och bristande
            internationellt samarbete, och det är inte vi som ska vänta in
            deras nya agenda för att så småningom kunna ta upp det som är
            viktigt.
          </note>
          <note>
            Det är också viktigt att ha en idé om vad man vill göra. Min
            fråga till handelsministern var: Vilka åtgärder ämnar statsrådet
            och regeringen vidta för att förhandlingarna om frihandelsavtalet
            ska kunna återupptas? Jag fick inga konkreta svar på detta; de
            kanske kommer senare under debatten. Jag tror att det är viktigt
            att vi börjar titta på vad som behöver göras i praktisk handling.
            Vilka initiativ tycker handelsministern att vi ska börja med när
            tiden väl är mogen?
          </note>
          <note type="speaker">
            Anf. 117 Statsrådet ANNA HALLBERG (S):
          </note>
          <note>
            Fru talman! För mig som Sveriges handelsminister är det en absolut
            självklarhet att EU ska fördjupa handelsrelationen med USA där
            detta är möjligt. Man måste understryka detta: Varför är det så
            viktigt? EU och USA är varandras främsta handelspartner. Jag har
            siffror framför mig här, som är viktiga att lyfta fram i sammanhanget
            för att verkligen understryka att jag delar bilden av hur viktig
            denna fråga är.
          </note>
          <note>
            Vi utgör tillsammans mer än 30 procent av världshandeln. Av alla
            globala direktinvesteringar sker 60 procent mellan dessa två områden.
            EU:s och USA:s varuhandel var 2019 värd 616 miljarder euro, vilket
            är tre och en halv gånger EU:s årliga budget. Det är alltså oerhört
            stora värden som inte bara står på spel utan som vi också kan
            använda oss av i ett frihandelsavtal. Vi kan också utveckla relationen
            på ett fantastiskt sätt om vi skulle komma till ett sådant läge
            att vi kan börja förhandla om ett frihandelsavtal igen.
          </note>
          <note>
            Om vi går tillbaka till Sverige och den bilaterala relationen
            mellan Sverige och USA är siffrorna också faktiskt ganska imponerande,
            givet att Sverige ändå är en så pass liten ekonomi jämfört med
            många andra. Sverige är den 13:e största investeraren i USA. I
            det avseendet ligger vi framför större ekonomier som Kina, Sydkorea,
            Brasilien med flera. Med detta vill jag verkligen understryka
            hur viktig jag som svensk handelsminister anser att denna fråga
            är.
          </note>
          <note>
            Precis som Hans Rothenberg nämner kommer fortsatt öppenhet, nära
            dialog och ett starkt handelspolitiskt samarbete mellan EU och
            USA att vara en av de mest prioriterade frågorna de kommande åren.
            För att upprätthålla detta kommer vi från Sveriges sida, som står
            för denna positiva, frihandelsvänliga linje, att behöva vara en
            väldigt stark röst också inom ramen för EU. Sveriges roll i denna
            fråga är viktig och kommer kanske framöver att vara ännu viktigare.
            Vi har nu i EU ganska många likasinnade länder, som också vill
            driva denna agenda – dock inte alla.
          </note>
          <note>
            Däremot är det, som jag tidigare har påpekat, i detta skede inte
            läge att ta upp en konkret förhandling om frihandelsavtalet TTIP.
            För det första behöver kommissionen beviljas ett nytt förhandlingsmandat
            av EU:s medlemsländer, för det tidigare mandatet för TTIP löpte
            ut i april 2019. Detta förutsätter enighet i frågan bland EU:s
            medlemsstater. Därmed inte sagt att Sverige inte ska driva på
            frågan, men vi måste vara realistiska – vi måste få en EU-enighet
            kring detta.
          </note>
          <note>
            Detta är inte självklart i nuläget. Det frihandelsavtal som EU
            har förhandlat fram med Mexiko har stött på problem i det belgiska
            parlamentet, och Mercosuravtalet har röstats ned i Nederländerna.
            Ett TTIP-avtal skulle kanske inte direkt få ett positivt bemötande
            i alla EU:s medlemsländer. Vi måste alltså vara realistiska men
            samtidigt redan nu börja kratta för detta.
          </note>
          <note>
            Jag tror att det är väldigt viktigt att agera klokt här och inte
            gå för snabbt fram. Men vi måste – det håller jag verkligen med
            Hans Rothenberg om – ha en tydlig, konkret agenda framför oss.
            Målsättningen ska naturligtvis vara att vi ska få ett frihandelsavtal
            i slutändan. Vi ska inte sitta i baksätet och vänta på detta,
            utan Sverige ska vara pådrivande.
          </note>
          <note>
            Som svensk handelsminister instämmer jag verkligen i att ett
            frihandelsavtal med USA skulle vara positivt och viktigt för tillväxten
            i båda dessa stora ekonomiska regioner. Det skulle sänka kostnaderna
            för våra företag och ge en ökad tydlighet och förutsägbarhet för
            vårt näringsliv, vilket är väldigt viktigt.
          </note>
          <note>
            Med detta sagt är den tillträdande president Bidens inställning
            till multilateralt samarbete väldigt positiv, men den nya administrationen
            signalerar att det första man kommer att göra inte är att börja
            förhandla om nya handelsavtal. Jag tror att vi måste både vänta
            in och samtidigt driva på. Detta är alltså en balansgång, fru
            talman.
          </note>
          <note type="speaker">
            Anf. 118 HANS ROTHENBERG (M):
          </note>
          <note>
            Fru talman! Det är mycket riktigt så som handelsministern säger:
            Det är inte detta som kommer att ske på det första regeringssammanträdet
            i Vita huset efter den 20 januari. Men detta måste upp på dagordningen
            inom en nära överskådlig tid. För det finns många saker i världen
            utöver det rent konkreta – arbetstillfällen, svenska företag,
            ökat handelsutbyte rent allmänt – som vi behöver vara uppmärksamma
            på.
          </note>
          <note>
            Vi ser i världen att de expansionistiska och auktoritära krafterna
            tar sig alltmer utrymme. Vi ser också ett Kina som de senaste
            åren flyttat fram sina positioner på i princip alla fronter. Det
            är väl egentligen bara inom bandy som man inte har flyttat fram
            sina positioner. Genom aggressiva investeringar i strategiskt
            viktiga samhällsfunktioner söker Kina nå kontroll över fysisk
            och digital infrastruktur i länder långt bortom det egna territoriet.
            Detta frestar på EU och dess medlemsländer och har också renderat
            i skärpt lagstiftning i Sverige och EU.
          </note>
          <note>
            Samtidigt driver USA på egen hand en handelskonflikt mot Kina,
            med högst oklart resultat. Som stabila företrädare för en icke
            statsstyrd marknadsekonomi skulle EU och USA gemensamt och på
            ett klokt sätt kunna agera som motvikt till de auktoritära ekonomierna,
            där Kina är den absolut främsta företrädaren. Det bästa sättet
            att markera denna gemensamma hållning vore att först återupprätta
            den transatlantiska axeln, som ter sig allt ­ mer angelägen. Det
            är ur detta perspektiv jag tycker att det är oerhört viktigt att
            vi snart kommer igång med reella diskussioner om hur ett framtida
            frihandelsavtal skulle kunna se ut.
          </note>
          <note>
            Jag tror att vi ska ha respekt för den kritik mot frihandelsavtalet
            TTIP som fanns innan president Trump tillträdde. Det betyder inte
            att jag på något vis tycker att avtalet var fel i sin konstruktion.
            Men det blev fel eftersom så många reagerade så kraftfullt på
            det. Därför behöver man ta ett omtag här. Jag tror att våra kollegor
            från andra partier, som var betydligt mer högljudda i sitt motstånd
            mot frihandelsavtalet, mycket väl skulle kunna landa i en modifierad
            hållning.
          </note>
          <note>
            Denna modifierade hållning måste dock börja med att man har en
            gemensam vilja och kan se att ett frihandelsavtal mellan USA och
            EU skulle kunna innebära så mycket mer för båda parter i en större
            kontext, till exempel, som jag nämnde, när det gäller den globala
            geopolitiska situatio ­ nen, där Kina för både EU och USA utgör
            en helt motsatt part.
          </note>
          <note>
            Tillsammans har EU och USA 780 miljoner invånare. EU är världens
            tredje största nationella samling, större än Indonesien men mindre
            än Indien. Det är därför oerhört viktigt att vi kommer fram till
            detta.
          </note>
          <note>
            Jag skulle vilja fråga handelsministern vad det finns för erfarenheter
            från de frihandelsavtalsförhandlingar som ägde rum innan förhandlingarna
            stöp 2016 som vi skulle kunna ha nytta av. Och vad skulle vi behöva
            göra för förändringar i det upplägget?
          </note>
          <note type="speaker">
            Anf. 119 Statsrådet ANNA HALLBERG (S):
          </note>
          <note>
            Fru talman! Vi kan börja med att titta på vad som hände i de
            tidigare förhandlingarna och vilka lärdomar vi kan dra av det.
            Det var faktiskt så att förhandlingarna om TTIP medan de pågick
            blev föremål för en omfattande kritik, framför allt i EU. Även
            i Sverige fanns en viss kritik, men den var lite mer begränsad.
            Den var dock betydande från vissa håll.
          </note>
          <note>
            Den allmänna kritiken gällde inte bara TTIP utan var bredare
            och innebar att man egentligen motsatte sig alla typer av moderna
            handelsavtal och globalisering i stort; det fanns även sådana
            strömningar då, som inte bara handlade om det enskilda avtalet.
            Den lite mer specifika kritiken mot just det avtalet berörde ett
            begränsat antal frågor. Det handlade om en oro över avtalets potentiella
            negativa konsekvenser för miljön, fackliga rättigheter och livsmedelsstandarder,
            men även för demokratiska processer.
          </note>
          <note>
            Regeringen skulle inte ha godkänt ett avtal som hade inneburit
            en sänkning av EU:s standard, en inskränkning i våra konsumentskydd
            eller ett hot mot demokratiska processer, men den typen av kritik
            fanns under den perioden.
          </note>
          <note>
            Sedan den sista förhandlingsrundan ägde rum för nästan fem år
            sedan har det hänt ganska mycket, och det är ganska många nya
            frihandelsavtal som har förhandlats fram. Jag tror att vi lärde
            oss mycket av TTIP-processen. Vi ska ta till vara den lärdomen.
          </note>
          <note>
            Vi har blivit bättre – och måste kanske bli ännu bättre – på
            att kommunicera handelspolitikens värde. Det handlar om handeln
            som en plattform för att föra ut värderingar, miljövänliga lösningar,
            mänskliga rättigheter och så vidare. Samtidigt måste vi naturligtvis
            titta på den kritik som fördes fram då och ta den på allvar. Men
            jag är övertygad om att vi har kommit en bit på väg under de fem
            år som har gått, och vi måste använda handelspolitiken som en
            språngbräda också för andra värden än de rent ekonom ­ iska. Det
            måste vi handelsministrar och vi som ansvarar för dessa frågor
            bli bättre på.
          </note>
          <note>
            Jag skulle också vilja tangera det som Hans Rothenberg nämnde
            om Kina. Vi instämmer till stora delar: Kinas agerande i dag utmanar
            ju det internationella handelssystemet. Det förekommer betydande
            statlig inblandning i den kinesiska ekonomin. Det råder brist
            på transparens. Det finns brister i skyddet för immateriella rättigheter.
            Dessa utmaningar framhåller vi också i regeringens skrivelse till
            riksdagen Arbetet i frågor som rör Kina .
          </note>
          <note>
            USA har försökt bemöta en hel del av dessa problem under den
            gångna mandatperioden. I januari i år kom USA och Kina överens
            om Fas 1-avtalet, och därefter har det lugnat ned sig en del i
            relationen mellan USA och Kina, men det är fortfarande spänt.
          </note>
          <note>
            Jag tror också att det i det här fallet är viktigt att poängtera
            att EU i stor utsträckning delar USA:s problembild när det gäller
            Kina. Där möts vi, som Hans Rothenberg påpekar. Däremot har vi
            inte alltid delat metoderna, och det finns också en hel del relationer
            mellan EU och USA som behöver luckras upp innan vi kan börja diskutera
            nästa avtal mellan EU och USA för att stärka den transatlantiska
            länken. Det handlar om ståltullar, aluminiumtullar och så vidare
            mellan EU och USA, liksom Airbus–Boeing-konflikten, som vi fortfarande
            inte har löst.
          </note>
          <note>
            Jag vill inte tala om lågt hängande frukter, men vi behöver plocka
            ned dessa konflikter mellan EU och USA och stärka den transatlantiska
            länken. Naturligtvis vill vi se framåt på en positiv handelsagenda
            med USA.
          </note>
          <note>
            Låt mig också säga att i relationen EU–Kina finns det också mycket
            möjligheter. Det är en väldigt viktig handelspartner, och vi måste
            klara den balansen. Vi ska peka på problemen, men naturligtvis
            vill vi också utveckla vår handel och vår ekonomiska relation
            med Kina.
          </note>
          <note type="speaker">
            Anf. 120 HANS ROTHENBERG (M):
          </note>
          <note>
            Fru talman! Jag kan bara hålla med om att Airbus och B oeing
            nog är så långt ifrån lågt hängande frukter man kan komma. Men
            vi behöver mycket riktigt ett omtag. När vi väl får vaccinet på
            plats och världen börjar återgå till en ordning efter corona,
            kanske inte samma ordning som tidigare men till en ordning, har
            vi en stor uppgift i den demokratiska, marknads ­ ekonomiska och
            värdebaserade västliga delen av världen.
          </note>
          <note>
            Vi behöver återupprätta väldigt mycket av tillväxten. Vi behöver
            skapa en tillväxt som är starkare än tidigare för att kunna betala
            av på den skuld som många länder nu bygger upp i sin krishantering.
            Det kommer att vara miljarders miljarder som ska betalas tillbaka.
            Det ska inte kommande generationer nödvändigtvis behöva göra.
          </note>
          <note>
            Nej, alla är inte riktigt med på att dra igång frihandelsavtal.
            Det fanns problem tidigare. Kommissionen behöver ett nytt mandat.
            Jag tycker att det är bra att handelsministern ser dessa problem.
          </note>
          <note>
            Det stora problemet tidigare var egentligen inte akronymen TTIP
            utan USA – det var den bokstavskombinationen som den mesta kritiken
            vände sig mot. Den kan vi aldrig komma ifrån. Vi måste sikta på
            att få ett innehåll som heter duga i ett kommande frihandelsavtal.
          </note>
          <note>
            Handelssamarbetet behövs efter corona. Det behövs också gemensamt
            agerande gentemot Kina. Västvärlden och dess värdegrund behöver
            sam ­ verka. Det är här de goda krafterna behöver samlas. Det
            krävs ambition. Det kommer att krävas finurlighet. Det kommer
            att krävas vilja.
          </note>
          <note>
            Jag är beredd att från moderat håll ge så mycket stöd till regeringen
            som möjligt för att dra igång och driva på för att vi ska få till
            stånd frihandelsavtal mellan de två stora makterna EU och USA.
          </note>
          <note type="speaker">
            Anf. 121 Statsrådet ANNA HALLBERG (S):
          </note>
          <note>
            Fru talman! Det blir väldigt viktigt att med den nya administrationen
            i USA stärka och bygga vidare på det transatlantiska samarbetet
            för att också hantera de globala utmaningarna tillsammans, för
            de är ju ännu större nu efter pandemin. Vi ska göra detta. EU
            och USA ska vara jämlika partner. Vi förfogar över delvis olika
            instrument, kompetenser och styrkor, men tillsammans kan vi bygga
            något framåt med den inkommande administrationen.
          </note>
          <note>
            Joe Biden och hans tillträdande regering har verkligen signalerat
            att man vill ha en dialog. Man vill ha multilateralt samarbete.
            Det är väldigt positivt, och både regeringen och EU välkomnar
            detta.
          </note>
          <note>
            På handelssidan kan jag inte nog understryka att vi vill bredda
            och fördjupa våra relationer med USA. Vi måste få bort det som
            stör. Det är högt hängande frukt – det håller jag med om – men
            vi måste plocka ned den och hantera dessa frågor, för de stör
            relationen. Detta är något som måste upp på agendan i EU också,
            naturligtvis.
          </note>
          <note>
            När EU:s handelsministrar hade sitt förra möte var det precis
            efter att USA-valet hade blivit klart och vi hade fått ett resultat
            till slut. Vid det mötet var handelsministrarnas samfälliga reaktion
            till att man nu skulle kunna få igång en dialog väldigt positiv.
            Jag ser personligen väldigt myck ­ et fram emot att inleda ett
            nytt samarbete med den nya administra ­ tionen. Vi hade ett bra
            samarbete och en bra dialog med handelsrepresen ­ tanten även
            tidigare, men jag tror att förutsättningarna är bättre nu.
          </note>
          <note>
            Vi ska också komma ihåg att Joe Biden har varit väldigt tydlig
            med att förhandlingen om breda frihandelsavtal inte kommer att
            ligga i framkant. Låt mig avsluta med att citera vad han sa i
            New York Times i helgen ”I’m not going to enter any new trade
            agreement with anybody until we have made major investments here
            at home and in our workers.” Vi måste se på deras a genda men
            inte backa undan för att trycka på för ett nytt avtal så småningom.
          </note>
          <note>
            Interpellationsdebatten var härmed avslutad.
          </note>
          <note>
            § 22 Svar på interpellationerna 2020/21:79 och 158 om utökade
            taxikontroller och polisens användning av medel avsedda för kontroll
            av cabotagetransporter
          </note>
          <note type="speaker">
            Anf. 122 Statsrådet MIKAEL DAMBERG (S):
          </note>
          <note>
            Fru talman! Thomas Morell har frågat mig om jag avser att ge
            polisen i uppdrag att utöka taxikontrollerna, exempelvis genom
            regleringsbrevet. Vidare har Thomas Morell frågat mig om jag känner
            till om de 100 miljoner kronor som Polismyndigheten fick och som
            var öronmärkta för att stävja otillåtet cabotage har använts till
            avsett ändamål, och om jag vidtar några åtgärder.
          </note>
          <note>
            Mot bakgrund av att båda interpellationerna avser styrningen
            av Polismyndighetens verksamhet på trafikområdet besvaras de samlat.
          </note>
          <note>
            Interpellanten är väl medveten om betydelsen av Polismyndighetens
            kontroller av den tunga yrkestrafiken för att upprätthålla god
            trafiksäkerhet, sund konkurrens inom näringen och en god social
            situation för förarna. Kontrollerna är grundläggande i Polismyndighetens
            arbete med att förebygga, upptäcka och utreda brott.
          </note>
          <note>
            Polismyndigheten fick i regleringsbrevet 2017 uppdraget att vidareutveckla
            sitt arbete med kontroller av cabotagetransporter och flygande
            inspektioner av nyttofordon samt säkerställa att insatserna på
            dessa områden förbättras. De åtgärder som myndigheten vidtar med
            anledning av dessa uppdrag ska redovisas i årsredovisningen till
            och med 2020. I kravet på återrapportering ingår att föra ett
            resonemang kring vilka effekter åtgärderna bedöms ha lett till
            eller bedöms komma att leda till. Vi inväntar alltså en slutlig
            redovisning från Polismyndigheten gällande detta, och jag ämnar
            inte föregripa den.
          </note>
          <note>
            Kontrollen av yrkestrafik, inklusive taxitrafik, är en prioriterad
            fråga. Det ska vara tryggt att åka taxi. Infrastrukturministern
            har sagt att reger ­ ingen inte kommer att tveka att skärpa lagstiftningen
            om det behövs . Regeringen har därtill valt att se över hur kontrollverksamheten
            av yrkestrafik på väg bedrivs. En särskild utredare ska lämna
            förslag på förbättrande åtgärder för att fler ska följa reglerna
            på området. Inte heller i detta fall vill jag gå händelserna i
            förväg. Jag har dock höga förväntningar, och jag vet att utredningen
            för dialog med berörda myndigheter och intresseorganisa ­ tioner,
            till exempel Svenska Taxiförbundet.
          </note>
          <note>
            Avslutningsvis vill jag understryka att regeringen kommer att
            fortsätta sitt hårda arbete för att bekämpa kriminaliteten i samhället
            och på våra vägar. I detta sammanhang är det avgörande att ha
            en tillgänglig polis , ett starkt rättsväsen och en ändamålsenlig
            lagstiftning. Här utgör u tbyggnaden av Polismyndigheten en central
            del, och regeringen genomför en historisk satsning på myndigheten.
            Vid utgången av juni passerade vi halvvägs till målet om 10 000
            fler polisanställda, och ytterligare nära 3 000 polisstudenter
            är på väg ut i verksamheten de närmaste åren. Hur resurserna ska
            fördelas är en fråga för Polismyndigheten att besluta om. Genom
            sitt brottsförebyggande och brottsbekämpande arbete bidrar myndigheten
            också till att skapa förutsättningar för en konkurrensneutral
            yrkestrafik med rättvisa villkor.
          </note>
          <note type="speaker">
            Anf. 123 THOMAS MORELL (SD):
          </note>
          <note>
            Fru talman! Tack, statsrådet, för svaret! Jag börjar med att
            tala om taxi. Att åka taxi ska vara tryggt. Man ska kunna sätta
            sig i en taxi i förvissning om att man kommer dit man tänkt, och
            det ska inte hända något på vägen mer än att man blir förflyttad.
          </note>
          <note>
            Kruxet är att vi har sett att det finns andra aktörer än de seriösa
            företagarna, som i regel hör till Taxiförbundet. Det är sådana
            som bland annat inte redovisar inkomster till Skatteverket. Man
            har gjort en utredning som visar att felprocenten i deras verksamhet
            har ökat till 63 procent. När det gäller mer än hälften att transporterna
            följer man alltså inte regelverket.
          </note>
          <note>
            Detta är en marknad som har fått fria tyglar, kan man säga, eftersom
            polisen kontrollerar taxi väldigt lite. Det var väldigt lite taxi
            i kontrollerna på den tiden jag jobbade ute. Man hade svårt att
            bevisa om den som åkte med åkte svarttaxi eller om det var en
            sjyst transport. Här behöver man se över lagstiftningen och skärpa
            den på ett sådant sätt att man verkligen kommer åt den som ägnar
            sig åt svarttaxi.
          </note>
          <note>
            Detta är ett elände för dem som försöker bedriva en taxiverksamhet
            på sjysta villkor. De blir utkonkurrerade av dem som är mindre
            nogräknade. De har falska handlingar. De har inte äkta taxikort
            och så vidare. De betalar inte skatter och avgifter och kan hålla
            priserna lägre.
          </note>
          <note>
            Taxibranschen har råkat ut för en dubbel smäll, kan man säga,
            i denna situation. Kunderna har i princip försvunnit på grund
            av pandemin. Folk reser inte så mycket som tidigare. Även sjuktransporter
            och sådana saker har minskat dramatiskt under pandemin. Det finns
            taxiföretag som har förlorat mer än 90 procent av sin verksamhet.
          </note>
          <note>
            Den lilla skärva av arbete som finns kvar för de seriösa företagarna
            plockar då andra aktörer som inte har där att göra. De sköter
            sig inte. De betalar inte skatter. De har inte tillstånd och så
            vidare. De kör svart. Inte sällan är det människor med ett brottsligt
            förflutet som gör detta.
          </note>
          <note>
            Jag tittade som hastigast lite grann på nätet. Jag googlade på
            detta med brott. I samband med det som man kallar för svarttaxi
            råkar främst kvinnor illa ut. Förarna ger sken av att de är taxiförare,
            men i själva verket har de en helt annan agenda.
          </note>
          <note>
            Detta är bekymmersamt för dem som ska åka taxi, för det gäller
            att ha förtroende för taxi som företeelse. Det är ett bekymmer
            för dem som bedriver taxiverksamhet på sjysta villkor, som betalar
            skatter och avgifter och som betalar förarnas lön. Det måste komma
            in resurser som stöttar den seriösa näringen.
          </note>
          <note>
            Man kan inte tro att detta löser sig av sig självt. Det måste
            till kontroller. Man måste lagföra dem som inte sköter sig. Man
            måste se till att skatter och avgifter blir betalda. Det måste
            bli en förändring, och då måste de seriösa företagen känna ett
            stöd från samhället. De måste känna att man också går in och gör
            åtgärder mot dem som hela tiden kryper under lagstiftningen.
          </note>
          <note>
            I första hand kanske man inte behöver göra jättestora förändringar
            i själva lagen, men man måste se till att få ett verktyg så att
            man kan använda lagstiftningen för att komma åt dem som fuskar.
            Det måste vara prio ett. Polisen har inte de resurser som behövs.
            Det kan vara läge för regeringen att mer tydligt peka ut detta
            i regleringsbrevet.
          </note>
          <note type="speaker">
            Anf. 124 Statsrådet MIKAEL DAMBERG (S):
          </note>
          <note>
            Fru talman! Jag vill börja med att instämma i det som Thomas
            Morell inledde sitt anförande med. Det ska vara tryggt att åka
            taxi. De seriösa aktörerna måste få stöd av samhället. Vi måste
            bekämpa den svarttaxiverksamhet som finns i Sverige.
          </note>
          <note>
            Den är ofta mer osäker. Jag är inte säker på att alla som tar
            svarttaxi är medvetna om att de köper körningar av förare som
            kanske saknar tillstånd och att det kanske inte finns försäkringar.
            De betalar för och stöder en olaglig verksamhet. Förarna har kanske
            inte utbildning för jobbet, helt enkelt. De aspekterna finns också.
            Jag tycker att det är viktigt att upplysa människor om att det
            finns risker och att man stöder brottslig verksamhet.
          </note>
          <note>
            Men precis som Morell säger är det inte helt enkelt att bevisa
            dessa brott. Det är lite av knepigheten i detta. Ska man komma
            åt detta via spaning, till exempel, måste man komma ganska långt
            i spaningen. Man måste nästan kunna visa att kunden har betalat,
            för ofta är kunden i detta fall inte benägen att hjälpa polisen
            i utredningsarbetet. Det gör att det ställs väldigt höga krav
            på denna typ av utredning om man ska gå hela vägen i den delen.
          </note>
          <note>
            Jag tror att det är viktigt att försöka hitta samverkan mellan
            olika myndigheter, för det är som Morell säger: De allra flesta
            som kör svarttaxi bryter också mot andra lagar, inte minst skattemässigt.
            De betalar inte skatt. De tar in inkomster på andra sätt.
          </note>
          <note>
            Vi har börjat jobba med detta. Vi har också hela utredningen,
            som vi inte behöver kommentera nu, om yrkestrafik och hur kontrollverksamhet
            ska gå till. Vi väntar på utredningens förslag om hur man effektiviserar
            kontrollverksamheten på ett annat sätt.
          </note>
          <note>
            Man kan vara lite besviken över att det inte har hänt mer. Men
            det finns en sak som jag är lite hoppfull kring. Mycket av det
            som har hänt när det gäller svarttaxiverksamhet är kopplat till
            de digitala plattformarna – Uber eller Bolt – där man köper tjänster.
            Där sker det just nu ett ganska spännande EU-arbete på skatteområdet,
            som jag hoppas att man kommer vidare med. Det gäller ändringar
            i direktivet om administrativt samarbete i fråga om beskattning.
            Det låter inte så sexigt och spännande, men förslaget innebär
            bland annat att operatörer av digitala plattformar som förmedlar
            personliga tjänster mellan säljare och köpare blir skyldiga att
            rapportera säljarna och deras inkomster till skattemyndigheten.
          </note>
          <note>
            Då blir plattformar som Uber och Bolt alltså skyldiga att lämna
            infor ­ mation till skattemyndigheten om både chaufförerna och
            deras intäkter. Förhandlingarna om förslaget är just nu inne i
            sitt slutskede. Sverige ser väldigt positivt på detta. Regeringen
            stöder det arbetet, för detta skulle kunna förhindra skatteflykt,
            skatteundandragande och skadlig skattekonkurrens. Det är alltså
            ett spännande förslag som skulle kunna komma åt denna fråga från
            ett delvis annorlunda håll.
          </note>
          <note>
            Jag ville berätta om det i kammaren nu. Det är ett förslag som
            Sverige stöder och som skulle kunna ha betydelse på lite sikt.
          </note>
          <note type="speaker">
            Anf. 125 THOMAS MORELL (SD):
          </note>
          <note>
            Fru talman! Tack, statsrådet, för svaret! Nu är jag tvungen att
            fortsätta prata lite om taxi. Det var egentligen cabotage jag
            skulle prata om nu.
          </note>
          <note>
            Det var spännande att statsrådet namngav plattformarna. Jag undvek
            själv att göra det, men nu är det i alla fall sagt. Det är där
            vi ser hur pass mycket fusk det är och att man undanhåller skatt
            och sådana saker. Det är ett gissel för den som försöker bidra
            till samhället genom att vara sjyst och bedriva företagande på
            de villkor som gäller.
          </note>
          <note>
            Jag ser fram emot detta och hoppas verkligen att det leder någonstans.
          </note>
          <note>
            Då ska jag växla ämne och komma till detta med cabotage. Cabotage
            är ett lite gåtfullt ord, men det betyder att man utför en tillfällig
            inrikes transport i ett värdland. Det bygger på att man har ett
            tillstånd i sitt ursprungsland, var det nu är i Europa, och ett
            gemenskapstillstånd. Då har man rätt att utföra sina transporter
            inom hela gemenskapen.
          </note>
          <note>
            Kommer det då ett fordon till Sverige med inkommande gods ska
            godset först levereras i sin helhet. Det ska vara tomt på flaket.
            Därefter har man rätt att utföra tre transporter inom sju dagar.
            Sedan ska man ut igen.
          </note>
          <note>
            Det har blivit rena vilda västern. Man åker och far överallt.
            Man följer inte regelverket alls. Man försöker dölja hur man tagit
            sig in i Sverige, när man gjorde det och sådana saker. Ibland
            hänvisar man till kombidirektivet.
          </note>
          <note>
            Det har blivit väldigt stökigt på transportmarknaden i och med
            att det inte har varit någon kontroll att tala om. Regeringen
            tillförde 100 miljoner för att öka kontrollerna av cabotagetransporter.
            De skulle betalas ut med 25 miljoner om året i fyra år. Polisen
            kan dock bara redovisa 2,6 miljoner av dessa pengar, och det är
            ju en himmelsvid skillnad. Vart tog resten av pengarna vägen?
          </note>
          <note>
            Jag pratar ju med gamla kollegor, och de sa att visst, det var
            en utbildning som ungefär 400 personer deltog i. Alla var inte
            poliser. En del var utredare. En del var poliser som jobbade i
            inre tjänst. Det är gott och väl; när man får in ett ärende finns
            det någon där som kan ta emot det och driva det färdigt.
          </note>
          <note>
            Men var hamnade resten av pengarna? Senare drog man in andra
            utbildningar, för det fanns inga pengar kvar i utbildningsmedlen
            inom polisen. Då försvann utbildningen på ADR och sådant. Detta
            blir väldigt konstigt för mig. Om man får 100 miljoner för att
            utbilda och bedriva ökade kontroller på cabotage varav 2,6 miljoner
            används och man sedan inte kan driva de andra utbildningarna till
            slut för att det saknas pengar, då måste ju pengarna ha landat
            någon annanstans.
          </note>
          <note>
            Det var det jag ville höra från statsrådet: Vad i jösse namn
            hände här? Om vi hade nyttjat alla dessa 100 miljoner fördelade
            på fyra år hade vi kunnat göra mycket mer.
          </note>
          <note>
            Mina gamla kollegor där ute gör ett kanonjobb utifrån sitt antal.
            Tänk vilket resultat det hade blivit om vi hade haft några till!
            Vad som händer när de som är här och kör inte betalar skatter
            och avgifter och inte följer regelverket är ju att staten tappar
            skatteintäkter. Människor blir arbetslösa, eftersom någon annan
            tar jobbet ifrån dem. Det vore alltså dubbel vinst om man ökade
            kontrollerna: Man ser till att få in skatteintäkter från dem som
            utför transporter och ser till att människor arbetar och på det
            viset bidrar till vårt samhälle.
          </note>
          <note>
            Därför är jag lite nyfiken på om statsrådet har koll på vart
            alla dessa pengar tog vägen. De hamnade i alla fall inte där det
            var tänkt att de skulle vara.
          </note>
          <note type="speaker">
            Anf. 126 Statsrådet MIKAEL DAMBERG (S):
          </note>
          <note>
            Fru talman! Jag nämnde i mitt interpellationssvar att Polismyndigheten
            ska redovisa detta i årsredovisningen för 2020. Vi räknar med
            att de slutredovisar uppdraget senast den 22 februari nästa år.
            Då får vi sammanställningen. När vi ser hur Polismyndigheten redovisar
            vad de har gjort för de extra pengarna och med det regeringsuppdrag
            de fick tror jag kanske att den här diskussionen återkommer.
          </note>
          <note>
            Jag har fört flera diskussioner med den nuvarande rikspolischefen
            om hans inställning i de här frågorna. Det är tydligt att han
            ser att den här typen av kriminalitet, brottslighet och kontroller
            är viktig. Min bild är därför att Polismyndigheten i dag arbetar
            aktivt med trafikfrågor.
          </note>
          <note>
            Jag kan nämna några åtgärder. Man har tagit fram en trafikstrategi.
            Från väldigt låga nivåer har man på senare tid börjat öka kontrollerna,
            vilket är bra. Samtliga poliser jobbar med andra typer av trafikkontroller,
            men ibland fick trafikpoliserna även sköta en del av de andra
            trafikkontrollerna. Nu är det mer tydligt att vanliga ingripandepoliser
            och andra är ute och gör kontroller av den vanliga trafiken, vilket
            är positivt eftersom det ökar trafiksäkerheten generellt.
          </note>
          <note>
            Polismyndigheten har också tagit fram flera utbildningspaket
            i form av besiktningspaket, internationella transporter och så
            vidare. Många poliser och bilinspektörer har även utbildats i
            it-systemen, och detta fortsätter att utvecklas, vilket är intressant.
            Jag vet inte vad Thomas Morells erfarenhet är av detta, men när
            både ordningsbot och kontroll av kör- och vilotider sker digitalt
            underlättas kontrollerna , och arbetet kan göras mer effektivt
            över tid.
          </note>
          <note>
            Jag menar att det är en utvecklingsfas man är inne i, men det
            är klart att det också hänger ihop med hur vi ska se på den sammanhållna
            kontrollverksamheten från flera olika myndigheter.
          </note>
          <note>
            Jag ser fram emot redovisningen från Polismyndigheten. Det här
            är en prioriterad fråga för regeringen. Vi vill ha ordning och
            reda på vägarna av trafiksäkerhetsskäl. Det handlar om nollvisionen,
            där vi har högt ställda krav i Sverige om att gå vidare och få
            ned dödligheten på vägarna. Det handlar också om att minska brottsligheten
            och svartverksamheten, att se till att seriösa aktörer inte blir
            utkonkurrerade av mindre seriösa aktörer. Genom att göra detta
            ökar vi också den sociala tryggheten på jobbet för de seriösa
            företagare som följer reglerna och för dem som är anställda i
            företag som försöker att göra rätt.
          </note>
          <note>
            Det här är en viktig fråga, och jag ser fram emot att kanske
            återkomma till frågan efter den 22 februari när Polismyndigheten
            slutredovisar sitt uppdrag.
          </note>
          <note type="speaker">
            Anf. 127 THOMAS MORELL (SD):
          </note>
          <note>
            Fru talman! Tack för svaret, statsrådet! Vad bra – då har vi
            något att se fram emot på vårsidan!
          </note>
          <note>
            I dag har det varit väldigt mycket diskussion här i kammaren
            om kriminalitet i den yrkesmässiga trafiken. Det är viktigt att
            belysa de problem som det seriösa företagandet drabbas av och
            hur de kriminella skapar sig förutsättningar och nästlar sig in
            i logistiksystemet i landet för att på det viset kunna utföra
            sina egna transporter. Det handlar om stöldgods , och man smugglar
            in vapen, narkotika, sprängmedel och kvinnor som används i prostitutionsverksamhet.
          </note>
          <note>
            Det här har inte varit känt för allmänheten i så stor utsträckning.
            Man förstår inte hur illa det är och hur omfattande verksamheten
            är. Det har liksom fått växa till sig på grund av att polisen
            inte har haft tillräckligt med resurser för att kunna möta det.
          </note>
          <note>
            Det finns några tappra själar där ute, jätteduktiga tjänstemän,
            som jobbar stenhårt och alltid får napp. De går inte hem enda
            arbetsdag utan att ha väskan full med ärenden. De gör ett enastående
            jobb, och det ska vi vara tacksamma för. Tänk om de kunde få några
            arbetskamrater till! Då skulle tryggheten öka både för chaufförerna,
            för åkerierna som bedriver ett seriöst företagande och för alla
            oss andra som drabbas av annan kriminell verksamhet i samhället.
          </note>
          <note>
            Vi måste göra allt vi kan för att bromsa och vända den här utveckling
            ­ en. Det är till gagn för hela samhället.
          </note>
          <note>
            Jag vill passa på att önska statsrådet en god jul och ett gott
            nytt år. Hoppas att 2021 blir bättre än 2020, för det har inte
            varit något att skriva hem om.
          </note>
          <note>
            Jag får också tacka presidiet och önska god jul. Ni har fått
            stå ut med väldigt mycket kriminalitet i dag, men så är det ibland.
          </note>
          <note type="speaker">
            Anf. 128 Statsrådet MIKAEL DAMBERG (S):
          </note>
          <note>
            Fru talman! Jag ser fram emot ytterligare interpellationsdebatter
            i slutet av februari eller i början av mars för att diskutera
            den här viktiga frågan vidare.
          </note>
          <note>
            Jag vill avsluta med att säga att jag delar väldigt mycket av
            Thomas Morells allmänna bild av läget och betydelsen av att jobba
            med de här frågorna. Jag måste säga att det fanns en naivitet,
            en avregleringsideologi, en liberal tankegång om att allting bara
            skulle lösa sig. Det handlade både om en EU-lagstiftning som hamnade
            för snett och om att Sverige inte tillämpade alla de möjligheter
            vi hade att reglera den här verksamheten för att se till att alla
            också följer de regler som finns.
          </note>
          <note>
            Vi har gjort mycket på områden som intuitivt kanske inte ser
            ut att spela så stor roll för branschen. Men när vi säger att
            det blir krav på vinterdäck, när vi säger att vi kan klampa och
            när vi säger att man jobbar med alkokontroller på ett helt annat
            sätt påverkar det branschens funktionssätt. Det blir mer ordning
            och reda på vägarna, och det gynnar de seriösa aktörerna.
          </note>
          <note>
            Det finns mer att göra. Vi har fortsättningsvis ett viktigt jobb
            att göra i Bryssel, och jag tycker att vi flyttar fram positionerna
            där. Vi har också ett jobb att göra på hemmaplan. Kontrollverksamheten
            ska upp, och den bild jag får från rikspolischefen är att man
            både har börjat öka kontrollerna sedan en tid tillbaka och att
            man utbildar och vill anställa fler kontrollanter. Jag tror och
            hoppas på att vi kan fortsätta diskussionen framöver.
          </note>
          <note>
            Avslutningsvis hoppas jag verkligen att 2021 blir ett ljusare
            år än 2020. Det är inte bara mörkt ute; det har också varit ett
            år präglat av väldigt mycket bekymmer. Förhoppningsvis kan vaccinet
            lysa upp vår tillvaro lite grann i början av nästa år. Tack ska
            ni ha och en god jul och ett gott nytt år om vi inte ses dessförinnan!
          </note>
          <note>
            Interpellationsdebatten var härmed avslutad.
          </note>
          <note>
            § 23 Svar på interpellation 2020/21:162 om medborgarnas förtroende
            för den svenska strategin
          </note>
          <note type="speaker">
            Anf. 129 Statsrådet MIKAEL DAMBERG (S):
          </note>
          <note>
            Fru talman! Jan Ericson har frågat mig om jag ser någon anledning
            till självkritik när det gäller hur jag och de myndigheter jag
            ansvarar för har arbetat för att skapa förtroende hos medborgarna
            när det gäller den svenska strategin för bekämpning av pandemin
            samt hur jag avser att agera fram ­ över för att återupprätta
            förtroendet för den pågående kampen mot pande ­ min.
          </note>
          <note>
            Covid-19-pandemin och de konsekvenser som pandemin har fört med
            sig saknar motstycke i modern tid. Regeringen har dock haft beredskap
            för att fatta de beslut som krävts för att underlätta arbetet
            med att begränsa smittspridningen av det nya coronaviruset och
            att motverka effekterna av smittspridningen i samhället. Det övergripande
            målet för hanteringen av viruset är och har varit att begränsa
            smittspridningen för att skydda människors liv och hälsa och säkra
            sjukvårdens kapacitet samtidigt som inverkan på annan samhällsviktig
            verksamhet än hälso- och sjukvården ska begränsas, konsekvenser
            för medborgare och företag ska lindras och oron i befolkningen
            ska dämpas. Det har aldrig varit en del av strategin att uppnå
            så kallad flockimmunitet.
          </note>
          <note>
            Strategin för hanteringen av det nya coronaviruset är och har
            varit att de åtgärder som vidtas ska baseras på kunskap och beprövad
            erfarenhet och att rätt åtgärder ska vidtas vid rätt tidpunkt.
            För att upprätthålla strategin omprövas vidtagna åtgärder löpande.
            Regeringen och Regeringskans ­ liet har följt smittspridningen
            noga och haft löpande kontakt med ansvariga myndigheter. Det har
            dock funnits en stor osäkerhet i fråga om smittspridningens utveckling.
          </note>
          <note>
            Regeringens och mitt arbete kommer att granskas i efterhand.
            Den 26 juni 2020 enades konstitutionsutskottet om att inrikta
            granskningen av regeringens hantering av coronakrisen mot hur
            regeringsmakten har ut ­ övats utifrån ett bredare konstitutionellt
            perspektiv. Den 30 juni 2020 till ­ satte regeringen en kommission
            för utvärdering av de åtgärder som vidta ­ gits för att hantera
            utbrottet av det virus som orsakar sjukdomen covid-19. Kommissionen
            lämnar en första delredovisning den 15 december 2020. Jag väljer
            att inte föregripa pågående och kommande granskningar, särskilt
            inte under arbetet med att hantera en pågående kris.
          </note>
          <note type="speaker">
            Anf. 130 JAN ERICSON (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Covid-19-pandemin var svår att förutse och att hantera. Jag tror
            att de flesta har mycket stor respekt för regeringens, myndigheternas
            och inte minst vårdens tuffa arbetssituation under pandemin. Samtidigt
            är det förfärande hur pandemin har slagit mot Sverige. Vi vet
            att den svenska strategin under den första vågen av pandemin medförde
            betydligt högre dödstal i vårt land än i våra grannländer. Bara
            de senaste två veckorna har över tusen nya dödsfall rapporterats
            in. Våra grannländer har långt ifrån samma utveckling, och detsamma
            gäller ett flertal länder i norra Europa och Baltikum.
          </note>
          <note>
            Under en kris är det helt avgörande att regering och myndigheter
            åtnjuter befolkningens förtroende för de åtgärder som vidtas.
            Alla begräns ­ ningar av och inskränkningar i människors frihet
            som beslutas av reger ­ ingen och dess myndigheter måste uppfattas
            som rimliga, logiska och väl avvägda. Här måste man undvika motstridiga
            besked och rekommendatio ­ ner eller att komma med tvärsäkra påståenden
            om sakläget som man sedan tvingas ta tillbaka.
          </note>
          <note>
            Tyvärr kantas den svenska pandemibekämpningen av motsatsen. Redan
            i inledningen av pandemin kom tvärsäkra påståenden från ansvarig
            myndighet om att smittan knappast skulle nå vare sig Europa eller
            Sverige – detta trots många internationella varningar om motsatsen.
            Den svenska strategin utmärktes sedan av att man i varje läge
            fattade beslut om åtgärder först efter att andra länder redan
            hade gjort det och att Sverige valde andra vägar än omvärlden
            utan att riktigt kunna motivera varför för den egna befolkningen.
            Det gällde exempelvis frågan om att prioritera flockimmunitet
            framför att stoppa smittspridningen. Det gällde avfärdandet av
            munskydd som verkningslösa, sen och otillräcklig testverksamhet
            samt sena och ologiska beslut om begränsningar av publik och folksamlingar.
          </note>
          <note>
            Vad gäller frågan om flockimmunitet säger statsrådet att det
            aldrig har varit en del av strategin att uppnå flockimmunitet,
            men det motsägs av uppgifter i medierna där man har kommit över
            interna mejl hos ansvarig myndighet som tydligt visar att det
            i varje fall är myndighetens mål att uppnå flockimmunitet. Det
            är ytterst olyckligt om regeringen och dess myndigheter har olika
            bild av den saken.
          </note>
          <note>
            Om människor uppfattar regeringens och myndigheternas beslut
            om restriktioner som ologiska, motstridiga och svåra att förstå
            finns det en stor risk att man inte tar rekommendationer och råd
            på allvar. Det tvingar i sin tur fram ännu hårdare begränsningar
            och restriktioner. Nu är vi där, det vill säga att smittspridningen
            har ökat dramatiskt, och regeringen har konstaterat att människor
            inte följer råden och tyvärr inte alltid tar pandemin på allvar.
          </note>
          <note>
            Allt fler ekonomer menar att det hade varit bättre med kortare
            perioder av total nedstängning av samhället än den långt utdragna
            period under snart ett år med begränsningar och restriktioner
            som slår hårt mot jobb, företagande och samhällsekonomi och uppenbarligen
            utan att påverka pandemin på ett effektivt sätt.
          </note>
          <note>
            Regeringen fick i april genom en tillfällig undantagslag rätt
            att vidta mycket kraftfulla åtgärder för att bekämpa pandemin,
            men den lagen användes över huvud taget inte. Samma minister som
            hyllade lagen efter riksdagens beslut och sa att den säkerställde
            ett snabbt agerande och riksdagens inflytande har sedan gjort
            helt om och sagt att lagen var oanvändbar.
          </note>
          <note>
            Fru talman! Grunden för krishantering i ett samhälle är tydliga
            och väl underbyggda beslut som skapar förtroende hos allmänheten.
            För mig är det uppenbart att det svenska agerandet under pandemin
            kännetecknats av motsatsen alldeles för ofta. Risken är att detta
            har urholkat förtroendet och efterlevnaden av de råd och riktlinjer
            som lämnats från regering och myndigheter.
          </note>
          <note>
            Jag förväntar mig såklart inte att statsrådet ska föregripa kommande
            granskningar i kommissionen och i konstitutionsutskottet av hur
            regering ­ en och myndigheterna har hanterat pandemin, men jag
            vill ändå ställa två konkreta frågor till statsrådet.
          </note>
          <note>
            Varför använde inte regeringen den tillfälliga lagen för att
            vidta åtgärder mot pandemin? Hur avser regeringen att agera framöver
            för att stärka förtroendet för den svenska pandemibekämpningen?
            Just nu går det faktiskt precis åt fel håll.
          </note>
          <note type="speaker">
            Anf. 131 Statsrådet MIKAEL DAMBERG (S):
          </note>
          <note>
            Fru talman! Jag tog upp målen för den svenska strategin i mitt
            interpellationssvar. De är utgångspunkten för den svenska strategin.
            Det finns ingen annan strategi än den jag tog upp. Utgångspunkten
            är att minska smittspridningen för att skydda människors liv och
            hälsa samt säkra sjukvårdens kapacitet. Det är den första delen
            av strategin.
          </note>
          <note>
            Sedan handlar det också om att balansera så att man minskar effekterna
            av pandemin i samhället och lindrar konsekvenserna för både företag
            och individer. Det är den strategi vi har.
          </note>
          <note>
            Jag kan se att myndigheter har givit delvis olika besked under
            pande ­ min, men det beror på att kunskapsläget har utvecklats.
            Det är också en del av arbetet med ett okänt virus som vi lär
            oss mer om under hela utveck ­ lingen. Vi ser också hur viruset
            sprids i samhället. Vad lär vi oss av det? Vilka nya beslut ska
            vi fatta?
          </note>
          <note>
            Se på första vågens effekt på äldreomsorgen ! IVO har granskat
            den redan som en del av sitt eget uppdrag. Den kommer säkert att
            diskuteras mycket även i fortsättningen. Vi ser uppenbara problem
            i hur äldreomsorgen var förberedd och organiserad samt i relationen
            till regionernas sjukvårdssystem. Det har kommit fram tydliga
            exempel på hur systemet inte har klarat av att skydda de mest
            sårbara i samhället.
          </note>
          <note>
            Vi har dragit slutsatser av detta för att vara tydliga med att
            det finns saker och ting att göra här och nu, inte minst att utbilda
            personal och ge kommunerna mer resurser. Sedan finns också frågan
            av testningen av hela personalkategorin. Vidare jobbar regionerna
            nu på ett helt annat sätt för att stötta med sjukvårdsresurser
            gentemot äldreomsorgen.
          </note>
          <note>
            I en pandemi måste man lära sig under resans gång. Även om kommissionen
            ska göra en granskning anser jag att det är för tidigt att säga
            att det är just målen för strategin som skilde sig åt mellan länderna.
            Däremot är det uppenbart att länder drabbades olika hårt av pandemin
            i början och därmed fick in smittspridningen på olika sätt. Detta
            kommer säkert att diskuteras. Vad skulle ha gjorts annorlunda,
            och vad kan vi lära oss av det? Vi måste fortsätta att diskutera
            de frågorna.
          </note>
          <note>
            Den konkreta frågan handlade om varför man inte har använt den
            till ­ fälliga lagen. Det formella svaret är väl att om man skulle
            använda den tillfälliga lagen hade man lika gärna kunnat lägga
            fram en proposition till riksdagen. Det var det tidsperspektivet
            i lagstiftningen. Det blev svår ­ använt att stifta den lagen
            separat. Då kan man lägga fram en proposition för riksdagen med
            ett förslag i en sakfråga, och då hade man inte behövt använda
            en tillfällig lag.
          </note>
          <note>
            Däremot har jag inte upplevt att det har funnits en uppfattning
            i Sveriges riksdag eller hos Moderaterna att man vill stänga ned
            stora delar av det svenska samhället med politiska beslut. Jag
            kan ha fel i den delen. Jag uppfattar att det har funnits en stor
            uppslutning bakom att jobba med råd, rekommendationer och riktlinjer
            för verksamheter, till exempel att näringsidkare måste anpassa
            sin verksamhet och följa vissa krav och restriktioner. Men vi
            har i Sverige inte valt en nedstängningsstrategi. Det har inte
            myndigheterna föreslagit, och det vore en nyhet för mig om det
            är Moderaternas position i detta eftersom jag inte har uppfattat
            det tidigare.
          </note>
          <note>
            Däremot har regeringen hela tiden varit tydlig med att vi inte
            utesluter någonting. Hamnar vi i ett allvarligare läge än i dag
            måste vi kunna fatta beslut om ännu tuffare åtgärder.
          </note>
          <note type="speaker">
            Anf. 132 JAN ERICSON (M):
          </note>
          <note>
            Fru talman! Jag tror att vi har väldigt mycket att fundera över
            när det gäller den tillfälliga lagen. Om det nu var så att lagen
            inte fungerade, varför lade regeringen då fram den? Man ville
            ju ha lagen, och man berömde den när den röstades fram av riksdagen.
            Man sa att den verkligen säkerställer att vi kan ta de krafttag
            vi behöver – och sedan konstaterade man att det visst inte gick.
            Men det var ju regeringen som skrev propositionen, så insåg man
            inte det innan? Det är jättekonstigt.
          </note>
          <note>
            Jag har inte föreslagit några åtgärder som man skulle ha vidtagit
            enligt den tillfälliga lagen, utan jag frågar helt enkelt statsrådet
            om det fanns några åtgärder man hade velat men inte kunde vidta
            på grund av den tillfälliga lagen. Det hade varit intressant att
            veta.
          </note>
          <note>
            När det gäller att pandemin drabbade olika länder olika hårt
            i början – ja, så var det säkert. Men nu är vi ju i våg två, och
            man har haft hela sommaren på sig att förbereda sig för den andra
            vågen. Man varnade faktiskt redan i våras för att det med all
            sannolikhet kommer en ny våg till hösten, och ändå är vi i samma
            situation nu igen. Det tycker jag är väldigt märkligt. Målet att
            klara sjukvården och så vidare finns ju i alla länder, men varför
            misslyckas just vi i Sverige?
          </note>
          <note>
            Sedan kan man ju inte bara skylla detta på äldreomsorgen. Enligt
            de senaste siffrorna jag har sett utgörs ungefär en tredjedel
            av dödsfallen av personer som har bott på äldreboenden. Två tredjedelar
            är personer som inte har bott på äldreboenden, så det är en ganska
            stor andel av dödsfallen som finns utanför den verksamheten. Det
            gör också det hela väldigt konstigt.
          </note>
          <note>
            Det är många av de beslut som har tagits under den här pandemin
            som människor upplever som motstridiga. Under sommaren minskade
            till ex ­ empel smittspridningen kraftigt i hela Europa, och då
            lättade många länder på sina restriktioner. Det gjorde dock inte
            Sverige, utan vi hade fortsatt besöksförbud i äldreomsorgen och
            kraftiga begränsningar av publik på idrotts- och kulturevenemang,
            till exempel. Under hösten släppte sedan regeringen på restriktionerna
            när det gällde besöksförbud i äldreomsorgen, trots att smittspridningen
            hade satt fart igen. Man ville då även lätta på publikbegränsningarna
            och så vidare, precis samtidigt som man såg siffror på att pandemin
            ökar.
          </note>
          <note>
            Det här med allmänna sammankomster har varit väldigt förvirrande.
            Inom loppet av mindre än en månad gick Sverige från först max
            50 personer i publiken till en möjlighet att öka till 300, för
            att sedan snabbt minska till en ny, strikt norm om 8 personer.
            Det blir väldigt svårt för folk att följa med i turerna och förstå
            vad det egentligen är som gäller. Det finns många sådana här beslut
            som människor upplever som lite ologiska, till exempel beslutet
            att begränsa publiken på en stor utomhusarena med 20 000 sittplatser
            till 50 personer samtidigt som det är överfullt i kollektivtrafiken
            och de stora varuhusen. Ingen begrep hur det kunde bli mindre
            smittspridning av att fotbollssupportrar satt tätt packade på
            en pub och såg en match på storbilds-tv i stället för att sitta
            väl utspridda i en utomhusarena och se matchen utan alkoholförtäring.
          </note>
          <note>
            Det är sådana saker som gör att människor tycker att det är motstridiga
            signaler, att det inte är logiskt, att det slår konstigt i samhället
            och så vidare. Jag tror att även statsrådet kan hålla med mig
            om att många måste ha uppfattat detta som väldigt förvirrande,
            och därmed kommer jag tillbaka till min fråga.
          </note>
          <note>
            Det finns ett samband mellan att människor följer riktlinjer,
            som ofta är väl genomtänkta av regering och myndigheter, och att
            de känner att helheten hänger ihop. Människor måste ha förtroende
            för att det finns en tydlig linje i det som görs och inte tycka
            att det känns motstridigt och konstigt, för annars kommer folk
            att strunta i reglerna. Då sitter man där sedan och ser att smittspridningen
            ökar och att folk inte tar det på allvar. Jag tycker inte att
            det är så konstigt att de inte gör det, för det känns väldigt
            motstridigt och konstigt för många.
          </note>
          <note>
            (Applåder)
          </note>
          <note type="speaker">
            Anf. 133 Statsrådet MIKAEL DAMBERG (S):
          </note>
          <note>
            Fru talman! Det finns absolut ologiskheter som har drabbat Sverige
            på grund av att vi har utgått väldigt mycket från förbudsförordningen,
            som reglerar allmänna sammankomster och offentliga tillställningar.
            Det har lett till att vissa verksamheter har omfattats och att
            andra inte har omfattats.
          </note>
          <note>
            När vi i våras använde förordningen för att begränsa antalet
            till 50 såg vi dock att det fick en normerande roll för annan
            typ av verksamhet, som formellt sett inte reglerades av detta.
            Det var en signal från myndigheterna om att det finns ett sätt
            att tänka som vi i befolkningen måste anamma – att vi inte ska
            ha större sammankomster och därmed bidra till ökad smittspridning.
            Det konkreta svaret på frågan är alltså snarare att den nya pandemilag
            som nu är ute på remiss är ett sätt att bli mer träffsäker i begränsningsåtgärder,
            som alltså inte ska bygga på förbudsförordningen utan på smittspridningsläget.
            Det handlar om att vi ska kunna jobba mer riktat mot olika sektorer
            än vad ordningslagen medger.
          </note>
          <note>
            Å andra sidan kan man väl säga att den svenska strategin handlar
            om att vi inte tror att det bara är regler och beslut i riksdagen
            som leder till att människor ändrar sina beteenden. Människor
            måste tänka själva och förstå att det är allvar.
          </note>
          <note>
            Flera länder har haft helt andra typer av strategier, som har
            byggt väldigt mycket på regler och förbud och gått väldigt långt
            – till exempel Frankrike införde väl utegångsförbud igen nu i
            veckan – och det har funnits situationer där dessa länder har
            fått sin befolkning emot sig. Det har varit stora demonstrationer;
            mitt under en pandemi har människor nästan med våld demonstrerat
            mot hur makthavarna har begränsat deras frihet och därmed också
            reglerat deras vardag på ett sätt som verkligen inte uppfattas
            som logiskt. Man kanske har fått gå 100 meter från sin bostad,
            eller också har man fått vara ute en timme om man tränar. Man
            får träffas i trädgården, men man får inte träffas i sin egen
            trädgård. Det finns ologiskheter i detta som är ganska långtgående.
          </note>
          <note>
            Jag tror därför att det är viktigt att fortsätta bygga på just
            det som Jan Ericson säger, nämligen att det finns en förståelse
            för att läget är allvarligt och att vi alla bär ett ansvar för
            att förändra våra beteenden. Vi gjorde det i våras, och vi håller
            på att och måste fortsätta göra det nu under hösten.
          </note>
          <note>
            Förtroendemätningar är lite svåra att värdera, eller hur? De
            ändrar sig också över tid. Jag minns inte om det var SOM-institutet
            som gjorde den senaste stora förtroendemätning som jag såg, men
            det var i alla fall i somras. Mätningen är alltså lite gammal,
            men då låg förtroendet för Folkhälsomyndigheten på någonstans
            runt 81 procent – och det i en pandemi där vi hade fått mycket
            kritik för hur det hade gått under våren. Jag uppfattar alltså
            att det hos svenska folket finns ett i grunden starkt förtroende
            för att vi ska fatta politiska beslut, att de besluten ska grundas
            på expertmyndigheter – den profession som är satt att hantera
            detta – och att vi försöker arbeta tillsammans för att minska
            smittspridningen.
          </note>
          <note>
            Detta är inte ett försök att polemisera, utan jag vill förklara
            att olika länder har valt olika strategier. När jag tittar på
            smittspridningen nu under den så kallade andra vågen kan jag tyvärr
            konstatera att nästan alla de länder som drabbades hårt av den
            första vågen har drabbats hårt också av den andra vågen, oavsett
            vilka åtgärder som vidtogs. Länderna har dessutom vidtagit väldigt
            olika åtgärder. Man kan också se att en del länder som inte drabbades
            förra gången – typ Tjeckien, som till och med firade på gator
            och torg att de hade bekämpat pandemin – nu drabbas hårt. Det
            är alltså en lurig sjukdom och en pandemi som slår väldigt hårt,
            och vi måste hela tiden lära oss att tillsammans bekämpa smittan.
          </note>
          <note type="speaker">
            Anf. 134 JAN ERICSON (M):
          </note>
          <note>
            Fru talman! Självklart är det så att ingen av oss är expert på
            pandemier, utan vi får helt enkelt försöka lita på vad expertisen
            säger. Däremot kan jag känna mig lite bekymrad ibland när olika
            experter har väldigt olika åsikter.
          </note>
          <note>
            Totalförbud och utegångsförbud är uppenbarligen ingen patentlösning,
            för vissa länder som har använt det har inte heller lyckats. Men
            jag tror ändå att den svenska strategin hade vunnit på om människor
            hade uppfattat besluten som mer logiska och tydliga. Framför allt
            hade det varit bra om en ansvarig myndighet som inte vet säkert
            hade låtit bli att gå ut och säga tvärsäkra saker som den sedan
            tvingas ta avstånd från. Det är självklart inte statsrådets fel
            att enskilda tjänstemän i myndigheter gör det, men tyvärr faller
            det ändå under statsrådets ansvarsområde. Jag tror att det skadar
            förtroendet när man gör på det viset, och det tycker jag är olyckligt.
          </note>
          <note>
            Det här med förtroende är en lurig fråga. Visst kan man fråga
            om de har förtroende för myndighet si och så och så vidare – men
            om människor nu har ett så stort förtroende för en myndighet och
            vad den säger, varför följer de då inte råden? Det går inte riktigt
            ihop, tycker jag. För mig är det uppenbart att människor kanske
            säger att de har förtroende men struntar i vad myndigheten säger,
            och då har de faktiskt inte riktigt förtroende.
          </note>
          <note>
            Samtidigt måste jag ge statsrådet lite beröm för att regeringen
            verkar ha bytt strategi. I början av pandemin var det väldigt
            mycket myndigheterna som själva höll hov i medierna, och vi såg
            aldrig till statsråden och statsministern. Det har blivit bättre
            på sista tiden; regeringen har synts mer och varit tydligare än
            den var i början av pandemin. Jag tror att det hade varit en fördel
            om man i början av pandemin hade sett statsministern framföra
            de viktiga budskapen i medierna, i likhet med andra länders presiden
            ­ ter eller premiärministrar, i stället för enbart tjänstemännen
            vid en myndighet.
          </note>
          <note>
            Nu får vi dock hoppas att det här ska bli bättre och att vaccinet
            ska göra sitt.
          </note>
          <note type="speaker">
            Anf. 135 Statsrådet MIKAEL DAMBERG (S):
          </note>
          <note>
            Fru talman! Jag vill börja där interpellanten slutade, det vill
            säga lite hoppfullt gällande de vaccin som nu är på gång. Med
            stor sannolikhet kommer de första att börja godkännas i Europa,
            och det kommer att leda till en annan utveckling.
          </note>
          <note>
            Men det är, än en gång, lite av den svenska strategin att säga
            att pandemin inte är över bara för att de första börjar vaccineras.
            Det kommer att ta ett tag, så det gäller att hålla ut och hålla
            i och att inse att den här hösten samt både det kallare klimatet
            och det inomhusagerande vi har på ett annat sätt än i våras gör
            att vi nu måste vara ännu mer noga med att följa råden och rekommendationerna.
            Det blir på något sätt en ökad smittspridning under denna period.
          </note>
          <note>
            Vi ser också att människor faktiskt förändrar sitt beteende;
            jag tror att det är viktigt att säga det. När vi tittar på rörelsedata
            för transporter ser vi att de har gått ned. När vi tittar på hur
            många som jobbar hemifrån ser vi att detta går upp. Vi tittar
            till och med på hur många som besöker köpcentrum; antalet går
            ned. Vi ser sedan ett antal veckor ett förändrat beteende.
          </note>
          <note>
            Nu gäller det att hålla ut och att hålla i detta och att se till
            att människor förstår regeln om åtta personer, även om det handlar
            om allmänna sammankomster, och att man inte ska umgås utanför
            den egna familjen eller den absolut närmaste kretsen. Det är ju
            det som bryter smittspridningen och får ned smittan. Detta blir
            extra utmanande i relation till jul- och nyårsfiranden, som ofta
            är sammanhang där människor reser runt och umgås i större sällskap,
            vilket vi inte får göra.
          </note>
          <note>
            Avslutningsvis kan jag säga att vi har samma strategi som tidigare.
            Vi har en väldigt nära dialog med myndigheterna. Frågan är om
            våra myndigheter verkligen bara har präglats av tvärsäkra uttalanden.
            Jag tycker att de ofta har fått kritik för att ha sagt ”å ena
            sidan, å andra sidan” just därför att kunskapsläget inte har varit
            helt glasklart och därför att det förändras över tid. Att myndigheterna
            har resonerat och inte varit så tvärsäkra tror jag är en av anledningarna
            till att de behåller ett ganska högt förtroende trots den här
            svåra pandemin.
          </note>
          <note>
            Interpellationsdebatten var härmed avslutad.
          </note>
          <note>
            § 24 Svar på interpellationerna 2020/21:196 och 197 om femårslicenserna
            för jägare och sportskyttar
          </note>
          <note type="speaker">
            Anf. 136 Statsrådet MIKAEL DAMBERG (S):
          </note>
          <note>
            Fru talman! Marléne Lund Kopparklint har frågat mig hur jag ämnar
            verka för att regeringen ska följa det beslut som riksdagen har
            fattat grundat på tillkännagivandet om att slopa kravet på förnyande
            av vapentillstånd vart femte år.
          </note>
          <note>
            Sten Bergheden har frågat mig när jag och regeringen kommer att
            ta bort de tidsbegränsade licenserna.
          </note>
          <note>
            Enligt vapenlagen ska tillstånd för en enskild att inneha helautomatiska
            vapen eller enhandsvapen för flerskott tidsbegränsas till att
            gälla i högst fem år om inte särskilda skäl talar emot en sådan
            begränsning.
          </note>
          <note>
            Riksdagen har två gånger tillkännagett för regeringen att reglerna
            för innehav av helautomatiska vapen och enhandsvapen bör förenklas
            och att man bör överväga att slopa kravet på förnyande av tillstånd
            vart femte år.
          </note>
          <note>
            Det nuvarande kravet på tidsbegränsning av tillstånd till helautomatiska
            vapen och enhandsvapen för flerskott infördes år 2000 och bygger
            på bedömningen att dessa vapen är särskilt stöldbegärliga och
            särskilt farliga (prop. 1999/2000:27 s. 34). Syftet med bestämmelsen
            om tidsbegränsade tillstånd är att säkerställa en kontinuerlig
            uppföljning av att förutsättningarna för tillstånd är uppfyllda.
          </note>
          <note>
            Med anledning av tillkännagivandena från riksdagen har frågan
            om slopande av kravet på förnyande av tillstånd vart femte år
            övervägts i den nyligen överlämnade propositionen Genomförande
            av 2017 års ändringsdirektiv till EU:s vapendirektiv (prop. 2020/21:42).
            Regeringen konstaterar där att det inte finns anledning att i
            nuläget göra någon annan bedömning avseende tidsbegränsning av
            tillstånd för helautomatiska vapen och enhandsvapen för flerskott
            än den som gjordes år 2000.
          </note>
          <note>
            Det dödliga skjutvapenvåldet i kriminella miljöer har ökat kraftigt
            under senare år, och det är av största vikt att motverka att särskilt
            farliga och stöldbegärliga skjutvapen används i kriminella syften.
            Regeringen står därför fast vid den bedömning avseende tidsbegränsning
            av tillstånd för helautomatiska vapen och enhandsvapen för flerskott
            som har gjorts tidigare. Regeringen tar alltid tillkännagivanden
            från riksdagen på största allvar men har alltså i detta fall inte
            ändrat uppfattning.
          </note>
          <note>
            Avslutningsvis vill jag lägga till att det på regeringens initiativ
            pågår ett reformarbete hos Polismyndigheten som bland annat syftar
            till att korta handläggningstiderna för vapenärenden. I december
            förra året fick myndigheten i uppdrag av regeringen att redovisa
            vilka åtgärder som har vidtagits för att stärka hanteringen av
            vapentillstånd. Polismyndigheten redovisade uppdraget den 1 oktober
            i år med rapporten Polismyndighetens arbete med att öka och effektivisera
            den digitala hanteringen av vapentillstånd . Av rapporten framgår
            att det pågår ett omfattande digitaliserings- och effektiviseringsarbete
            när det gäller Polismyndighetens vapentillståndsprocesser.
          </note>
          <note type="speaker">
            Anf. 137 MARLÉNE LUND KOPPARKLINT (M):
          </note>
          <note>
            Fru talman! Nu står vi här igen, statsrådet Damberg och jag.
            Det har ju visat sig att vi förmodligen kommer att göra det fler
            gånger framöver med tanke på regeringens försvårande politik för
            landets laglydiga jägare, sportskyttar, samlare och vapenhandlare.
          </note>
          <note>
            Men det gör mig inget att stå här, för jag kommer bestämt att
            fortsätta att försvara de fri- och rättigheter som den här målgruppen
            ska ha. Det är en självklarhet för mig att bekämpa de svårigheter
            som regeringen försöker att införa för landets jägare och sportskyttar.
            Jag anser att vi i stället för att agera som regeringen gör ska
            uppmuntra och underlätta för Sveriges jakt- och sportskytte.
          </note>
          <note>
            Fru talman! Jag förstår ärligt talat inte varför statsrådet Damberg
            verkar ha gjort det till sin uppgift att försämra för dessa grupper
            gång efter annan. För drygt ett år sedan röstade riksdagen igenom
            lättnader i vapenreglerna i syfte att underlätta för Sveriges
            laglydiga jägare och sportskyttar. Bland annat var riksdagen tydlig
            med att reglerna för innehav av vapen bör förenklas och att man
            bör överväga att slopa kravet på förnyande av tillstånd vart femte
            år.
          </note>
          <note>
            Fru talman! Gång på gång får vi se exempel på att regeringen
            struntar i att följa beslut som riksdagen fattat. Riksdagen har
            på ett och ett halvt år deklarerat 16 tillkännagivanden vars syfte
            är att underlätta för Jakt- och sportskyttesverige. Trots det
            fortsätter regeringen att driva en motsatt linje.
          </note>
          <note>
            Eftersom måttet börjar bli rågat vill jag nu ställa frågan: Behöver
            reger ­ ingen hjälp med att läsa dessa tillkännagivanden? Det
            måste vara något fel. Tillkännagivanden är ju ändå en form av
            arbetsbeskrivning som reger ­ ingen ska följa – annars urholkas
            riksdagens demokratiska arbete, som ska styra vårt land.
          </note>
          <note>
            Fru talman! Med hänvisning till regeringens ovilja att följa
            ett flertal tillkännagivanden är det inte svårt att dra slutsatsen
            att regeringen inte har några ambitioner att underlätta regelverk
            och utövande för landets jägare, sportskyttar, vapenhandlare och
            samlare. Regeringens ambition verkar i stället vara att försvåra
            för desamma.
          </note>
          <note>
            Fru talman! Statsrådet Damberg hävdar att enhandsvapen är klassade
            som särskilt farliga och att det därför krävs att vi behåller
            tidsbegränsade licenser eftersom dessa vapen är särskilt stöldbegärliga
            och särskilt farliga. Då menar statsrådet att de förmodligen riskerar
            att hamna ute bland gängkriminella. Men det här har ju jag och
            statsrådet pratat om tidigare; det är ju fel i sak. Hur många
            legala vapen från svenska licensinnehavare hamnar egentligen
            i händerna på kriminella varje år? Det här har jag pratat med
            statsrådet om åtskilliga gånger, fru talman, men det verkar vara
            svårt att ta in.
          </note>
          <note>
            Än en gång: Kopplingen mellan laglydiga jägare och sportskyttar
            med licenser och att vapnen skulle komma ut bland gängkriminella
            är högst oklar. Jag kommer att återkomma till detta igen; det
            är inte första gången. Vi får hoppas att det går fram denna gång
            så att vi en gång för alla kan underlätta för landets jägare och
            sportskyttar.
          </note>
          <note type="speaker">
            Anf. 138 STEN BERGHEDEN (M):
          </note>
          <note>
            Fru talman! Tack, ministern, för svaret, även om jag blev förvånad
            över delar av det!
          </note>
          <note>
            Fru talman! Riksdagen har antagit 16 tillkännagivanden som rör
            jakt ‑ och skyttevapen. Det handlar om att försöka underlätta
            för landets jägare och skyttar.
          </note>
          <note>
            Ett av tillkännagivandena gäller femårslicenserna. Trots att
            det har gått åratal har regeringen inte genomfört vad tillkännagivandet
            har efterfrågat, utan antingen ligger det kvar i ministerns skrivbordslåda
            eller också har regeringen återkommit med förslag som går helt
            på tvärs mot tillkännagivandet.
          </note>
          <note>
            Det äldsta tillkännagivandet som vi har för tillfället är om
            en viltmyndighet . Det antogs för fem och ett halvt år sedan.
            Ännu har vi inte sett någon form av arbete i en riktning som skulle
            kunna göra att vi inrättar en viltmyndighet i Sverige.
          </note>
          <note>
            Fru talman! Jag utgår från att ministern och departementet är
            läskunniga och med en rätt snabb överblick ändå kan ta till sig
            det som riksdagen har tagit beslut om. Ministern och departementet
            borde vara välinformerade om riksdagens beslut. Därför kan vi
            nog utesluta att ministern inte är tillräckligt informerad om
            tillkännagivandena och deras innebörd.
          </note>
          <note>
            Vi kan då utgå från att ministern har förstått tillkännagivandena
            men ändå inte vill genomföra dem. Som ministern själv säger i
            sitt svar, fru talman: ”Regeringen tar alltid tillkännagivanden
            från riksdagen på största allvar men har alltså i detta fall inte
            ändrat uppfattning.” Vad jag förstår innebär det därmed att regeringen,
            som jag uppfattar det hela, inte har tänkt ta bort de femåriga
            licenserna.
          </note>
          <note>
            Fru talman! Det är alltså uppenbart att ministern har noterat
            vad riksdagen vill men inte tänker genomföra det, utan han står
            fast vid sin egen gamla åsikt i minoritet. Med detta struntar
            ministern helt uppenbart i vad riksdagen i demokratisk anda faktiskt
            fattar för beslut. Det är inte bara lite allvarligt utan väldigt
            allvarligt. Det är uppseendeväckande att höra detta i ett svar
            från ministern och verkar synnerligen nonchalant.
          </note>
          <note>
            Fru talman! Riksdagens arbete är utformat på ett sådant sätt
            att riksdagen ger regeringen i uppdrag att genomföra vissa beslut
            och förändringar genom tillkännagivande. Man har därför utrustat
            regeringen med departement och utredningsresurser för att kunna
            genomföra förändringar i lagar och regler. Om inte detta sköts
            som det är tänkt bör man se över detta.
          </note>
          <note>
            Fru talman! Riksdagen kan också genomföra egen lagstiftning,
            även om det är krångligt och riksdagen i dagsläget inte har de
            resurserna. Riksdagen har också verktyg att entlediga ministrar
            och regeringar om de saknar stöd i riksdagen.
          </note>
          <note>
            Ett tillkännagivande är ingen liten rekommendation som kan dribblas
            bort av regeringen, utan det ska faktiskt följas av riksdagens
            beslut.
          </note>
          <note>
            Fru talman! Om då riksdagen fattar beslut om att göra en översyn
            om att ta bort de tidsbegränsade licenserna kan inte regeringen
            återkomma med en proposition där man tydligt säger att man inte
            tänker göra det. Det är dessutom en proposition som nu håller
            på att avslås i justitieutskottet, vilket innebär att det inte
            finns något stöd för den åsikten i Sveriges riksdag.
          </note>
          <note>
            I dag belastar de tidsbegränsade licenserna polisen med cirka
            3 000 − 5 000 ärenden per år. En skytt i Sverige som tränar och
            tävlar i många skyttegrenar, kanske fem till tio, har kanske fem
            till tio lika eller olika vapen för sitt skytte. Det är både tränings-
            och tävlingsvapen. Det kan ofta vara två likadana vapen i varje
            kategori för att man, om något händer i tävlingen, ändå ska kunna
            ha ett vapen och fortsätta tävlingen.
          </note>
          <note>
            Fru talman! Jag vill därför fråga: Anser ministern att det här
            är avslutat och att han därför inte kommer att återkomma med någon
            proposition om att ta bort de femåriga licenserna?
          </note>
          <note type="speaker">
            Anf. 139 Statsrådet MIKAEL DAMBERG (S):
          </note>
          <note>
            Fru talman! Jag försökte vara tydlig med att regeringen har gett
            i uppdrag till Polismyndigheten att underlätta och förenkla arbetet
            med tillståndsfrågor och att Polismyndigheten jobbar väldigt aktivt
            med det. Det är ett tillkännagivande som vi har fått från riksdagen
            som handlar om det.
          </note>
          <note>
            I den proposition som det hänvisades till här alldeles nyligen
            föreslår regeringen att vi också ska avskaffa kravet på särskilt
            tillstånd för ljud ­ dämpare, också i enlighet med vad riksdagen
            har föreslagit. Det är alltså inte så att vi inte jobbar aktivt
            med de här frågorna.
          </note>
          <note>
            När det gäller tillkännagivandet om tidsbegränsade licenser skrev
            riksdagen, och jag antar att det var medvetet, att ändringar som
            riksdagen slår fast bör övervägas.
          </note>
          <note>
            Kravet på tidsbegränsning av tillstånd för helautomatiska vapen
            och enhandsvapen för flerskott infördes år 2000 och bygger på
            en bedömning att vapnen är särskilt stöldbegärliga eller särskilt
            farliga.
          </note>
          <note>
            Vid de terrordåd som ägt rum i Europa de senaste åren har i de
            allra flesta fall helautomatiska vapen och enhandsvapen för flerskott
            använts. Syftet med tidsbegränsade tillstånd är att genom kontinuerlig
            uppföljning säkerställa att förutsättningarna för tillståndet
            är uppfyllda, till exempel att en sportskytt har behov av vapnet
            eftersom denna fortfarande är aktiv i en skytteförening.
          </note>
          <note>
            Jag menar att den olägenhet som det innebär för vissa vapeninnehavare
            att vart femte år komma in med en förnyad ansökan får vägas mot
            de risker det kan innebära att inte ha samma kontroll på vapnen,
            så att de används i kriminella sammanhang.
          </note>
          <note>
            Det är viktigt att inte försämra kontrollen av de farligaste
            vapnen. Samtidigt är det viktigt att det är enkelt och smidigt
            för våra ansvarstagande vapenägare, som vi har i Sverige, att
            ansöka om förnyat tillstånd och få det.
          </note>
          <note>
            Det är lite förvånande att Moderaterna 20 år efter att de tidsbegränsade
            tillstånden infördes, efter 11 september-attackerna, efter terrordådet
            på Ut ø ya, efter IS, efter terrordåden i Paris och efter att
            det dödliga skjutvapenvåldet i kriminella miljöer har ökat kraftigt
            under senare år, nu så tydligt prioriterar att slopa just det
            här systemet. Jag noterar också att Polismyndigheten inte har
            några krav på oss att slopa det här systemet. De vill ha kontroll
            på de särskilt stöldbegärliga och särskilt farliga vapnen, och
            jag menar att det ändå är starka skäl.
          </note>
          <note>
            Jag kommer att fortsätta jobba för att vapengarderoben ska utökas,
            att kraven på ljuddämpare ska slopas och för att förenkla och
            underlätta, inte minst genom digitalisering och enklare processer,
            för de laglydiga vapenägare vi har i det här landet, så att de
            lätt kan utöva både sin sport och sin jakt på ett korrekt sätt.
            Men det finns frågor som måste övervägas.
          </note>
          <note>
            Vi har sett en situation i Europa de senaste åren där just den
            här typen av vapen har använts i terrorsammanhang , men de är
            också ganska vanliga i kriminella uppgörelser runt om i Sverige.
            Därför är det särskilt viktigt att ha kontroll på den här typen
            av vapen.
          </note>
          <note type="speaker">
            Anf. 140 MARLÉNE LUND KOPPARKLINT (M):
          </note>
          <note>
            Fru talman! Menar statsrådet på fullaste allvar att de vapen
            som har använts vid terrordåd kommer från laglydiga jägare och
            sportskyttar, alltså personer som har vapenlicenser och är laglydiga?
            Det är en frågeställning som man kanske bör tänka på när man använder
            sådana argument.
          </note>
          <note>
            Argumentet att alla olagliga vapen en gång har varit lagliga
            används flitigt av vapenmotståndare. Det är dock ytterst få lagliga
            vapen med civilt ursprung som används vid brott eller för den
            delen stjäls från laglydiga jägare, sportskyttar, vapenhandlare
            eller samlare. Närmare bestämt är det ett till två vapen med svensk
            vapenlicens per år som används vid brott. Nu kanske statistiken
            ändrats något med tanke på slarvet från regeringens sida när sex
            Glockpistoler blev stulna från Regeringskansliet. Så kan vara
            fallet. Men totalt finns det cirka 1,8 miljoner legalt ägda vapen
            i landet. Vem som helst förstår ju att det inte går att se ett
            samband mellan två lagliga vapen som är på villovägar och de hundratals
            skjutningar, sprängningar, rån och övriga brott som begås i Sverige
            varje år. Det måste väl ändå statsrådet Damberg också förstå.
            Eller det kanske är så att statsrådet har lite svårt att backa
            i sin argumentation, trots att det är ett faktum att den största
            andelen vapen som hamnar hos kriminella är insmugglade från Balkan.
          </note>
          <note>
            Fru talman! Det är viktigt att lägga fram lite bakgrundshistorik
            för att förstå hur ologiskt det här är.
          </note>
          <note>
            Statsrådet framförde tre ursprungsskäl som användes vid införandet
            av tidsbegränsade licenser.
          </note>
          <note>
            För det första: den uttalade ambitionen att hålla nere antalet
            skjutvapen i samhället.
          </note>
          <note>
            Här kan man med facit i hand fundera på om laglydiga jägare och
            sportskyttar innefattades redan då. Det skulle man kunna tro med
            tanke på den jakt som nu har pågått under lång tid.
          </note>
          <note>
            För det andra: risken för att sådana vapen som inte används frekvent
            inte tas om hand och förvaras lika väl som de som används aktivt.
          </note>
          <note>
            Vi har redan pratat om hur ologiskt det faktiskt är.
          </note>
          <note>
            För det tredje: att man skulle kunna hålla en kontinuerlig kontroll
            av huruvida vapeninnehavarna aktivt utnyttjar sina skjutvapen
            och därmed kunna sägas ha ett giltigt skäl.
          </note>
          <note>
            Alla dessa argument är i dag ohållbara. Trots det står statsrådet
            fast vid dem. Det är ofattbart, fru talman, och det tror jag nog
            att de över 600 000 vapenägarna runt om i Sverige håller med mig
            om.
          </note>
          <note>
            Det finns i dag ingen allmän ambition att hålla nere antalet
            legala vapen, inte ens hos regeringen. Man har dock en märklig
            formulering i sin proposition där man menar att vapen med icke
            tidsbegränsade licenser lättare skulle kunna missbrukas.
          </note>
          <note>
            Skrivningen från 1998 gällde på den tiden. Då hade man till skillnad
            från i dag inte krav på vapenskåp. Sedan 2002 är det samma förvaringskrav
            för vapen oavsett hur ofta de används, och det gäller oavsett
            om det handlar om jaktgevär som inte har tidsbegränsad licens
            eller enhandsvapen eller helautomatiskt vapen som har det.
          </note>
          <note>
            Det finns många frågetecken när det gäller statsrådets Dambergs
            argumentation. Det vill jag gärna att han tar till sig.
          </note>
          <note type="speaker">
            Anf. 141 STEN BERGHEDEN (M):
          </note>
          <note>
            Fru talman! Jag blir upprörd när jag hör ministern återigen misstänklig
            ­ göra Sveriges jägare och skyttar genom att diskutera terrordåden
            i Europa. Jag kan upplysa ministern om att inget lagligt jakt-
            och skyttevapen har använts vid dessa terroraktioner. Av 1,8 miljoner
            lagliga vapen används 1,4 vapen per år i grov brottslig verksamhet.
            Vi ska givetvis försöka få ned den siffran, men den är väldigt
            låg siffra i förhållande till det antal vapen som finns i landet.
          </note>
          <note>
            Fru talman! Anser ministern alltså att tillkännagivandet om femsårs
            ­ licenserna är utagerat och att han inte tänker göra något mer
            åt detta? Fem ­ årslicenserna innebär en krånglig manöver både
            för alla våra skyttar runt om i landet och för polisen att administrera.
          </note>
          <note>
            Fru talman! Sveriges lagliga jägare, skyttar och vapenägare är
            cirka 600 000, och antalet lagliga vapen är, precis som Marléne
            sa, ungefär 1,8 miljoner. Jägarna och skyttarna sköter vår viltvård
            och ägnar sig åt träning och tävling, och de har hårda krav på
            utbildning, lämplighet, prov och förvaring och kontrolleras dagligen
            mot brottsregistret. Begår man något brott eller på annat sätt
            uppträder olämpligt förlorar man sina vapen och licenser. Vapenägare
            kontrolleras digitalt varje dygn. Tänk om regeringen hade haft
            samma kontroll på brottsligheten i Sverige!
          </note>
          <note>
            Fru talman! Det är som sagt få av de lagliga vapnen, enligt utredningar
            cirka 1,4 vapen per år, som används i någon form av grov brottlighet.
            Möj ­ ligen stiger den siffran något i år med tanke på Regeringskansliets
            brist ­ fälliga förvaring och kontroll av sina vapen. Men vi kan
            nog få ned siffror ­ na igen om Regeringskansliet håller bättre
            koll på sina vapen i framtiden.
          </note>
          <note>
            Fru talman! Pandemin har inneburit att skytteträningar och skyttetävlingar
            inte har kunnat genomföras som planerat. Det gör att många vapen
            ­ ägare nu hör av sig med stor oro eftersom pandemin kan leda
            till att man inte får sin vapenlicens förnyad för att man inte
            har kunnat träna och tävla som planerat – detta på grund av coronarestriktionerna.
            Den här frågan växer nu ytterligare då sammankomster får vara
            på högst 8 personer, vilket försvårar möjligheten att genomföra
            skytteträningar eller skyttetävlingar ännu mer.
          </note>
          <note>
            Fru talman! Det är bra att vi har restriktiva åtgärder för att
            minska smittspridningen, men skyttarnas licensinnehav får ju inte
            äventyras för att de inte kan träna eller tävla.
          </note>
          <note>
            Fru talman! Inom andra områden har vi dispenser, till exempel
            när det gäller YKB för yrkestrafiken för att landet inte ska stå
            utan chaufförer. Kan regeringen tänka sig en dispens för Sveriges
            skyttar så att de slipper vara oroliga för att få sina licenser
            indragna på grund av pandemin?
          </note>
          <note>
            Så en sista fråga. Hur ofta träffar ministern och regeringen
            landets sportskyttar och diskuterar lösningar? För mig förefaller
            det vara långt mellan dessa möten, men ett sådant vore kanske
            bra, inte minst för att inhämta mer kunskap.
          </note>
          <note>
            (Applåder)
          </note>
          <note type="speaker">
            Anf. 142 Statsrådet MIKAEL DAMBERG (S):
          </note>
          <note>
            Fru talman! Det är mycket viktigt att Polismyndigheten jobbar
            på ett smart sätt i en pandemi. Man har i dag möjlighet att göra
            undantag och har också gjort det på olika sätt kopplat till sina
            inspektioner i övrigt.
          </note>
          <note>
            Om Polismyndigheten vill ha ett stöd för att kunna hantera denna
            situation under pandemin får man gärna återkomma till oss. Det
            har jag inga problem med. Det är inte så att vi ser framför oss
            att pandemin ska ställa till det för människor eller föreningar
            på ett märkligt sätt. Men det är Polismyndigheten som äger denna
            fråga.
          </note>
          <note>
            Jag vill dock vara otroligt tydlig med att Polismyndigheten inte
            på något sätt tycker att man ska minska kontrollen av de mest
            stöldbegärliga och farliga vapnen i Sverige. Det handlar inte
            om att vi misstror laglydiga sportskyttar eller jägare. Det handlar
            om att vi som samhälle behöver ha extra mycket kontroll på de
            typer av vapen som lätt kan komma till brottslig användning om
            de stjäls.
          </note>
          <note>
            Det har skett ett antal fruktansvärda dåd i Sverige. Till exempel
            hade Peter Mangs licens för den pistol han använde vid sina fasansfulla
            brott.
          </note>
          <note>
            Jag är personligen ganska emotionellt drabbad av det värsta terrordådet
            i Norden. Anders Behring Breivik hade tillstånd för både den Ruger
            Mini ‑ 14 för jakt och den Glock 34 för målskytte som han använde
            på Utøya .
          </note>
          <note>
            Jag säger inte detta för att jag tror att många människor gör
            så, men vi måste inse att vi nu har en period av terrorattentat
            i Europa då det är vanligt att just denna typ av vapen används.
            Jag menar därför att man måste fundera på när man ska överväga
            att driva vissa frågor och vilken prioriteringsordning man väljer
            att ha.
          </note>
          <note>
            Jag lyssnar mycket på Polismyndigheten i dessa frågor. Men jag
            väljer också att sätta press på Polismyndigheten vad gäller att
            underlätta, förenkla och snabba på processer. Det ska digitaliseras
            så att det blir enkelt att göra rätt och går snabbt.
          </note>
          <note>
            Jag väljer att prioritera ljuddämparfrågan eftersom jag vet att
            den frågan länge har varit viktig för inte minst jägarna.
          </note>
          <note>
            Jag vill också komma vidare med vapengarderobsfrågan, som ju
            häng ­ er ihop med lagstiftningen för vapenmagasin. Jag har dock
            förstått att riksdagen inte verkar vilja ställa sig bakom propositionen
            som handlar om att implementera detta EU-direktiv, trots att Moderaterna
            i EU-parlamentet röstade för det. Det är bindande för Sverige,
            och vi skulle ha behövt införa dessa regleringar av stora vapenmagasin
            redan tidigare. Det har dock varit omöjligt att komma dithän,
            och nu får vi se hur riksdagen röstar.
          </note>
          <note>
            Jag har inget stort intresse för just denna fråga, men Sverige
            måste genomföra de direktiv som finns på EU-nivå – också i solidaritet
            med de länder som har drabbats av terrorism. Det gäller inte minst
            Frankrike , som drabbades hårt för fem år sedan och därför tog
            initiativ till kravet på tuffare regleringar för stora vapenmagasin
            i hela Europa. Sverige kan inte välja bort detta.
          </note>
          <note type="speaker">
            Anf. 143 MARLÉNE LUND KOPPARKLINT (M):
          </note>
          <note>
            Fru talman! Jag skulle önska att statsrådet Damberg också lyssnade
            på jägare och sportskyttar när det gäller att forma denna politik.
          </note>
          <note>
            Låt mig återgå till det jag var inne på tidigare. I dag sker
            en prövning av vapenlicensinnehavares lämplighet dygnet runt genom
            en automatisk registerslagning. Det sker alltså inte enbart när
            en person ansöker om licens.
          </note>
          <note>
            Att en person som har ett vapen inte använder det hela tiden
            är knappast ett problem. Låt mig ta som exempel en person som
            har jägarexamen och har skaffat ett jaktgevär men inte åker ut
            och jagar på kanske sex år eller en person som har fått en idrottsskada
            och gör ett uppehåll i sin träning.
          </note>
          <note>
            Fru talman! Jag drabbades själv av denna tidsbegränsning i samband
            med att jag skadade min hand under tiden jag var sportskytt och
            under konvalescensen inte kunde träna och tävla enligt ordning.
            Detta medförde att jag fick avyttra mina tävlingsvapen, med ekonomisk
            förlust som följd. Det är inte rimligt för någon, men det är ännu
            värre för den som har investerat stora pengar i personliga sportvapen.
          </note>
          <note>
            Så länge vapnen står i vapenskåpet utgör de ingen säkerhetsrisk
            – varken älgstudsaren, som ägaren inte behöver förnya licensen
            för, eller tävlingspistolen som ligger bredvid, som ägaren dock
            måste förnya licensen för vart femte år. Var finns logiken i allt
            det här? Det kan jag tala om, fru talman: Det finns ingen logik
            i detta.
          </note>
          <note>
            Slutligen, fru talman, har vi nu lagt fram åtskilliga argument
            för hur ologiska och krångliga de tidsbegränsade licenserna faktiskt
            är. Jag hoppas att regeringen kan vara lite självkritisk. Det
            är faktiskt inte farligt att göra om och göra rätt. Det är snarare
            en styrka.
          </note>
          <note>
            Statsrådet Damberg hänvisade till särskilt farliga vapen, och
            jag vill betona att så sent som för ett par veckor sedan antogs
            betänkandet i justitieutskottet. Där framgick att regleringen
            om särskilt farliga vapen ” inte är avsedd att på något vis påverka
            dessa licensprövningar eller licensförfarandet i övrigt ”. Det
            är också en viktig aspekt som jag hoppas att statsrådet tar hänsyn
            till när han driver fram politiken så som han gör.
          </note>
          <note>
            Ännu en gång går statsrådet in på de terrordåd som alla kan vara
            överens om är fruktansvärda, och ännu en gång vill jag ställa
            frågan: Har det genomgående varit lagliga vapen som har använts
            vid dessa terrordåd? Det är den springande punkten i detta, och
            det är den argumentation som statsrådet använder sig av när vi
            för denna debatt.
          </note>
          <note>
            Bekämpa gängkriminaliteten på ett effektivt sätt gör man inte
            genom att jaga laglydiga jägare och sportskyttar och försvåra
            deras utövande, för det är inte deras lagliga vapen som hamnar
            i händerna på gängkriminella. Det finns andra åtgärder att vidta,
            och vi moderater har lagt fram ett flertal exempel och förslag
            om hur man ska bekämpa det. Jag vädjar till statsrådet: Försök
            att skilja på saker och ting!
          </note>
          <note>
            Med dessa ord, fru talman, vill jag passa på att önska alla värmlänningar,
            givetvis, men också dem som är närvarande här i kammaren, talmannen
            med sina duktiga tjänstemän och även statsrådet Damberg en riktigt
            god jul och ett gott nytt år.
          </note>
          <note type="speaker">
            Anf. 144 STEN BERGHEDEN (M):
          </note>
          <note>
            Fru talman! Jag kan börja med anledningen till vapendirektivet.
            Åter ­ igen: En av anledningarna är att regeringen ständigt försöker
            överimple ­ mentera det. Man försöker reglera innehav av magasin
            i stället för att re ­ glera användningen av magasin, vilket EU-direktivet
            faktiskt bara kräver. Ett litet tips till ministern kan vara att
            titta på hur Schweiz har löst situatio ­ nen. De har genomfört
            detta och lämnat in sitt förändringsdirektiv.
          </note>
          <note>
            När det gäller den andra delen, fru talman, tycker jag att det
            är bra att ministern tittar på ljuddämpare. Jag tror att vi kan
            hitta en bra lösning för den saken, också för vapengarderoben.
            Det är också bra att titta över frågan om en viltmyndighet, som
            nu har legat i fem och ett halvt år på departementet utan att
            ha blivit åtgärdad på något sätt.
          </note>
          <note>
            Jag blir upprörd över resonemanget om terrorister hela tiden
            och jämförelsen med svenska skyttar och jägare. Jag kan ge ministern
            en redogörelse, så kan den diskussionen avslutas fortsättningsvis.
          </note>
          <note>
            Peter Mangs brukar ofta lyftas upp i exemplen från ministern
            och regeringshåll, men det är ett väldigt dåligt exempel med tanke
            på att skytteföreningen i Malmö under lång tid hade påtalat för
            polisen att de inte rekommenderade att personen skulle få sina
            vapenlicenser förnyade på grund av att de upptäckt saker och ting
            som inte stod rätt till när det gäller hanteringen. Ändå gav polisen
            honom en vapenlicens, men varför det blev på det sättet i systemet
            kan vi nog titta över själva.
          </note>
          <note>
            Jag vill precis som Marléne passa på att önska en riktigt god
            jul till alla skaraborgare, talmannen, talmanskansliet och ministern.
            Se till att hålla avstånd så att vi får bort coronan, och vaccinera
            er i tid!
          </note>
          <note type="speaker">
            Anf. 145 Statsrådet MIKAEL DAMBERG (S):
          </note>
          <note>
            Fru talman! Tack, interpellanterna, för både julhälsningen och
            debatten! Det finns flera frågor här som vi verkar vara överens
            om. Vi verkar vara överens om att underlätta för laglydiga sportskyttar
            och jägare. Köerna måste kortas, tillståndsprocessen måste bli
            enklare, vi måste se till att tillståndskravet för ljuddämpare
            avskaffas och vi måste utöka vapengarderoben. Allt detta tror
            jag att vi är väldigt överens om. Jag går i ljusets teck ­ en
            här och tittar på det som vi är överens om. Vi är också överens
            om andra åtgärder.
          </note>
          <note>
            Ta bara den 1 december, då vi fick igenom och riksdagen med bred
            enighet röstade för att skärpa vapenlagstiftningen så att fler
            brott blir betraktade som synnerligen grova, att vapenbrott som
            sker i kriminella mil ­ jöer ger längre fängelsestraff och att
            det blir ett nytt smugglingsbrott som ger högre straff men som
            också ger tullen nya befogenheter att jobba med hemliga tvångsmedel
            för att komma åt att det smugglas vapen, inte minst från västra
            Balkan till Sverige. Nu i december har vi alltså fått ny lagstiftning
            på plats som jag hoppas ska ge brottsbekämpande myndigheter ännu
            bättre möjligheter att komma åt de illegala vapen som fortfarande
            plågar Sverige.
          </note>
          <note>
            Jag ser fram emot att jobba tillsammans med riksdagen i dessa
            viktiga delar för att komma åt både terrorism och gängkriminalitet
            och att fortsätta att underlätta för jägare och sportskyttar i
            den legala, seriösa verksamhet som vi har i Sverige.
          </note>
          <note>
            Med detta vill jag önska alla god jul och gott nytt år.
          </note>
          <note>
            Interpellationsdebatten var härmed avslutad.
          </note>
          <note>
            § 25 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av skr. 2020/21:53 Riksrevisionens rapport om riktade
            statsbidrag för socioekonomiskt utsatta områden
          </note>
          <note>
            2020/21:3790 av Mats Persson m.fl. (L)
          </note>
          <note>
            2020/21:3791 av Elisabeth Svantesson m.fl. (M)
          </note>
          <note>
            § 26 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 december
          </note>
          <note>
            2020/21:228 Yttrandefriheten och informationsinfrastrukturen
          </note>
          <note>
            av Aron Emilsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:229 Åtgärder mot välfärdsbrottslighet
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:230 Kommuners medverkan till ofrivillig bosätttning i
            en annan kommun
          </note>
          <note>
            av Mikael Oscarsson (KD)
          </note>
          <note>
            till statsrådet Lena Micko (S)
          </note>
          <note>
            2020/21:231 Konkurser med anledning av pandemin
          </note>
          <note>
            av David Josefsson (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:232 Förebyggande av könsstympning och barnäktenskap
          </note>
          <note>
            av Sara Gille (SD)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:233 Uppgifter om kränkande behandling i Försvarsmakten
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            § 27 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 december
          </note>
          <note>
            2020/21:928 Åtgärder på skatteområdet för livsmedelsförsörjningen
          </note>
          <note>
            av David Lång (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:929 De offentliga finansernas hållbarhet
          </note>
          <note>
            av David Lång (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:930 Framtida skattehöjningar
          </note>
          <note>
            av David Lång (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:931 WHO och Taiwan
          </note>
          <note>
            av Johan Hultberg (M)
          </note>
          <note>
            till utrikesminister Ann Linde (S)
          </note>
          <note>
            2020/21:932 Kommunal beskattning
          </note>
          <note>
            av Anne Oskarsson (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:933 Sänkta arbetsgivaravgifter för äldre, unga och nyanlända
          </note>
          <note>
            av Anne Oskarsson (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:934 Korttidsarbete
          </note>
          <note>
            av Eric Westroth (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:935 Kostnadsräntan på skattekontot och ett tillfälligt
            anstånd med skatteinbetalning
          </note>
          <note>
            av Eric Westroth (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:936 Differentierad arbetsgivaravgift
          </note>
          <note>
            av David Lång (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:937 Militära kartor på internet som avslöjar hemliga
            anläggningar
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:938 Restaurangbranschen och skatt på engångsartiklar
          </note>
          <note>
            av Johan Hultberg (M)
          </note>
          <note>
            till finansminister Magdalena Andersson (S)
          </note>
          <note>
            2020/21:939 En minskning av vildsvinsstammen
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:940 Konkurrenskraftsutredning för stärkande av åkerinäringen
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:941 Bristande kunskaper i matematik
          </note>
          <note>
            av Sten Bergheden (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:942 Myndigheternas efterlevnad av tidsgränsen vid avverkningsanmälan
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:943 Det planerade stationsläget vid Landvetter
          </note>
          <note>
            av Jan Ericson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:944 Höjda skatter i kommuner och regioner
          </note>
          <note>
            av Anne Oskarsson (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:945 Åtgärder för att nå miljömålen
          </note>
          <note>
            av Anne Oskarsson (SD)
          </note>
          <note>
            till miljö- och klimatminister Isabella Lövin (MP)
          </note>
          <note>
            2020/21:946 Skydd av djur i människans tjänst
          </note>
          <note>
            av Elin Lundgren (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:947 Målet för sjukpenningtalet
          </note>
          <note>
            av Katarina Brännström (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:948 Företagare och föräldraförsäkringen
          </note>
          <note>
            av Ann-Sofie Alm (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:949 Ringa nedskräpning
          </note>
          <note>
            av Mats Sander (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:950 Smittspridning och Systembolagets öppettider
          </note>
          <note>
            av Mats Sander (M)
          </note>
          <note>
            till socialminister Lena Hallengren (S)
          </note>
          <note>
            2020/21:951 Företagare och familjeveckan
          </note>
          <note>
            av Ann-Sofie Alm (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:952 Asylansökan på falska grunder
          </note>
          <note>
            av Katarina Brännström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:953 Stöd till svenska företag vid brexit
          </note>
          <note>
            av Tobias Andersson (SD)
          </note>
          <note>
            till statsrådet Anna Hallberg (S)
          </note>
          <note>
            2020/21:954 Ökade kostnader för kollektivtrafiken
          </note>
          <note>
            av Åsa Coenraads (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:955 Taxonomiförslagets effekter för svensk industri
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Per Bolund (MP)
          </note>
          <note>
            2020/21:956 Vårdpersonalen
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            § 28 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 10 december
          </note>
          <note>
            2020/21:827 Korruptionsanklagelser mot UNDP och GEF
          </note>
          <note>
            av Björn Söder (SD)
          </note>
          <note>
            till statsrådet Peter Eriksson (MP)
          </note>
          <note>
            2020/21:865 Anklagelser om bedrägeri och korruption i Globala
            miljöfonden
          </note>
          <note>
            av Hans Wallmark (M)
          </note>
          <note>
            till statsrådet Peter Eriksson (MP)
          </note>
          <note>
            § 29 Kammaren åtskildes kl. 16 . 37 .
          </note>
          <note>
            Sammanträdet leddes
          </note>
          <note>
            av tjänstgörande ålderspresidenten Mikael Oscarsson från dess
            början till och med § 10 anf. 35 (delvis) ,
          </note>
          <note>
            av tredje vice talmannen därefter till och med § 16 anf. 76 (delvis)
            ,
          </note>
          <note>
            av talmannen därefter till och med § 21 anf. 116 (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2020/21:90 om det kommunala vetot
          </note>
          <note>
            Anf. 1 Miljö- och klimatminister ISABELLA LÖVIN (MP)
          </note>
          <note>
            Anf. 2 MATTIAS BÄCKSTRÖM JOHANSSON (SD)
          </note>
          <note>
            Anf. 3 Miljö- och klimatminister ISABELLA LÖVIN (MP)
          </note>
          <note>
            Anf. 4 MATTIAS BÄCKSTRÖM JOHANSSON (SD)
          </note>
          <note>
            Anf. 5 Miljö- och klimatminister ISABELLA LÖVIN (MP)
          </note>
          <note>
            Anf. 6 MATTIAS BÄCKSTRÖM JOHANSSON (SD)
          </note>
          <note>
            Anf. 7 Miljö- och klimatminister ISABELLA LÖVIN (MP)
          </note>
          <note>
            § 7 Svar på interpellation 2020/21:106 om flyttning av båtar
            och skrotbåtar
          </note>
          <note>
            Anf. 8 Miljö- och klimatminister ISABELLA LÖVIN (MP)
          </note>
          <note>
            Anf. 9 JOHAN HULTBERG (M)
          </note>
          <note>
            Anf. 10 Miljö- och klimatminister ISABELLA LÖVIN (MP)
          </note>
          <note>
            Anf. 11 JOHAN HULTBERG (M)
          </note>
          <note>
            Anf. 12 Miljö- och klimatminister ISABELLA LÖVIN (MP)
          </note>
          <note>
            Anf. 13 JOHAN HULTBERG (M)
          </note>
          <note>
            Anf. 14 Miljö- och klimatminister ISABELLA LÖVIN (MP)
          </note>
          <note>
            § 8 Svar på interpellationerna 2020/21:137 och 140 om det utökade
            blyförbudet i EU
          </note>
          <note>
            Anf. 15 Miljö- och klimatminister ISABELLA LÖVIN (MP)
          </note>
          <note>
            Anf. 16 MARLÉNE LUND KOPPARKLINT (M)
          </note>
          <note>
            Anf. 17 STEN BERGHEDEN (M)
          </note>
          <note>
            Anf. 18 Miljö- och klimatminister ISABELLA LÖVIN (MP)
          </note>
          <note>
            Anf. 19 MARLÉNE LUND KOPPARKLINT (M)
          </note>
          <note>
            Anf. 20 STEN BERGHEDEN (M)
          </note>
          <note>
            Anf. 21 Miljö- och klimatminister ISABELLA LÖVIN (MP)
          </note>
          <note>
            Anf. 22 MARLÉNE LUND KOPPARKLINT (M)
          </note>
          <note>
            Anf. 23 STEN BERGHEDEN (M)
          </note>
          <note>
            Anf. 24 Miljö- och klimatminister ISABELLA LÖVIN (MP)
          </note>
          <note>
            § 9 Svar på interpellation 2020/21:159 om tillståndsprocesser
          </note>
          <note>
            Anf. 25 Näringsminister IBRAHIM BAYLAN (S)
          </note>
          <note>
            Anf. 26 ERIC PALMQVIST (SD)
          </note>
          <note>
            Anf. 27 LARS HJÄLMERED (M)
          </note>
          <note>
            Anf. 28 Näringsminister IBRAHIM BAYLAN (S)
          </note>
          <note>
            Anf. 29 ERIC PALMQVIST (SD)
          </note>
          <note>
            Anf. 30 LARS HJÄLMERED (M)
          </note>
          <note>
            Anf. 31 Näringsminister IBRAHIM BAYLAN (S)
          </note>
          <note>
            Anf. 32 ERIC PALMQVIST (SD)
          </note>
          <note>
            Anf. 33 Näringsminister IBRAHIM BAYLAN (S)
          </note>
          <note>
            § 10 Svar på interpellation 2020/21:184 om det ökade antalet
            skjutningar i samhället
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            Anf. 35 THOMAS MORELL (SD)
          </note>
          <note>
            Anf. 36 Justitie- och migrationsminister MORGAN JOHANSSON (S)
          </note>
          <note>
            Anf. 37 THOMAS MORELL (SD)
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            Anf. 39 THOMAS MORELL (SD)
          </note>
          <note>
            Anf. 40 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2020/21:192 om hot mot förtroendevalda
          </note>
          <note>
            Anf. 41 Justitie- och migrationsminister MORGAN JOHANSSON (S)
          </note>
          <note>
            Anf. 42 THOMAS MORELL (SD)
          </note>
          <note>
            Anf. 43 Justitie- och migrationsminister MORGAN JOHANSSON (S)
          </note>
          <note>
            Anf. 44 THOMAS MORELL (SD)
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            Anf. 46 THOMAS MORELL (SD)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2020/21:199 om elproduktion i norra
            Sverige
          </note>
          <note>
            Anf. 48 Statsrådet ANDERS YGEMAN (S)
          </note>
          <note>
            Anf. 49 LARS HJÄLMERED (M)
          </note>
          <note>
            Anf. 50 Statsrådet ANDERS YGEMAN (S)
          </note>
          <note>
            Anf. 51 LARS HJÄLMERED (M)
          </note>
          <note>
            Anf. 52 Statsrådet ANDERS YGEMAN (S)
          </note>
          <note>
            Anf. 53 LARS HJÄLMERED (M)
          </note>
          <note>
            Anf. 54 Statsrådet ANDERS YGEMAN (S)
          </note>
          <note>
            § 13 Svar på interpellation 2020/21:149 om privatekonomi i skolans
            undervisning
          </note>
          <note>
            Anf. 55 Utbildningsminister ANNA EKSTRÖM (S)
          </note>
          <note>
            Anf. 56 ALEXANDRA ANSTRELL (M)
          </note>
          <note>
            Anf. 57 Utbildningsminister ANNA EKSTRÖM (S)
          </note>
          <note>
            Anf. 58 ALEXANDRA ANSTRELL (M)
          </note>
          <note>
            Anf. 59 Utbildningsminister ANNA EKSTRÖM (S)
          </note>
          <note>
            Anf. 60 ALEXANDRA ANSTRELL (M)
          </note>
          <note>
            Anf. 61 Utbildningsminister ANNA EKSTRÖM (S)
          </note>
          <note>
            § 14 Svar på interpellation 2020/21:173 om föräldrapåverkan på
            skolans personal
          </note>
          <note>
            Anf. 62 Utbildningsminister ANNA EKSTRÖM (S)
          </note>
          <note>
            Anf. 63 ROGER HADDAD (L)
          </note>
          <note>
            Anf. 64 Utbildningsminister ANNA EKSTRÖM (S)
          </note>
          <note>
            Anf. 65 ROGER HADDAD (L)
          </note>
          <note>
            Anf. 66 Utbildningsminister ANNA EKSTRÖM (S)
          </note>
          <note>
            Anf. 67 ROGER HADDAD (L)
          </note>
          <note>
            Anf. 68 Utbildningsminister ANNA EKSTRÖM (S)
          </note>
          <note>
            § 15 Svar på interpellation 2020/21:175 om omsättningen på rektorer
          </note>
          <note>
            Anf. 69 Utbildningsminister ANNA EKSTRÖM (S)
          </note>
          <note>
            Anf. 70 KRISTINA AXÉN OLIN (M)
          </note>
          <note>
            Anf. 71 Utbildningsminister ANNA EKSTRÖM (S)
          </note>
          <note>
            Anf. 72 KRISTINA AXÉN OLIN (M)
          </note>
          <note>
            Anf. 73 Utbildningsminister ANNA EKSTRÖM (S)
          </note>
          <note>
            Anf. 74 KRISTINA AXÉN OLIN (M)
          </note>
          <note>
            Anf. 75 Utbildningsminister ANNA EKSTRÖM (S)
          </note>
          <note>
            § 16 Svar på interpellation 2020/21:195 om en utredning om förskolan
          </note>
          <note>
            Anf. 76 Utbildningsminister ANNA EKSTRÖM (S)
          </note>
          <note>
            Anf. 77 KRISTINA AXÉN OLIN (M)
          </note>
          <note>
            Anf. 78 Utbildningsminister ANNA EKSTRÖM (S)
          </note>
          <note>
            Anf. 79 KRISTINA AXÉN OLIN (M)
          </note>
          <note>
            Anf. 80 Utbildningsminister ANNA EKSTRÖM (S)
          </note>
          <note>
            Anf. 81 KRISTINA AXÉN OLIN (M)
          </note>
          <note>
            Anf. 82 Utbildningsminister ANNA EKSTRÖM (S)
          </note>
          <note>
            § 17 Svar på interpellation 2020/21:172 om ytterligare dispens
            för yrkesförarkompetens
          </note>
          <note>
            Anf. 83 Infrastrukturminister TOMAS ENEROTH (S)
          </note>
          <note>
            Anf. 84 THOMAS MORELL (SD)
          </note>
          <note>
            Anf. 85 Infrastrukturminister TOMAS ENEROTH (S)
          </note>
          <note>
            Anf. 86 THOMAS MORELL (SD)
          </note>
          <note>
            Anf. 87 Infrastrukturminister TOMAS ENEROTH (S)
          </note>
          <note>
            Anf. 88 THOMAS MORELL (SD)
          </note>
          <note>
            Anf. 89 Infrastrukturminister TOMAS ENEROTH (S)
          </note>
          <note>
            § 18 Svar på interpellation 2020/21:178 om utökad fordonsvikt
            för lätta lastbilar
          </note>
          <note>
            Anf. 90 Infrastrukturminister TOMAS ENEROTH (S)
          </note>
          <note>
            Anf. 91 JENS HOLM (V)
          </note>
          <note>
            Anf. 92 THOMAS MORELL (SD)
          </note>
          <note>
            Anf. 93 Infrastrukturminister TOMAS ENEROTH (S)
          </note>
          <note>
            Anf. 94 JENS HOLM (V)
          </note>
          <note>
            Anf. 95 THOMAS MORELL (SD)
          </note>
          <note>
            Anf. 96 Infrastrukturminister TOMAS ENEROTH (S)
          </note>
          <note>
            Anf. 97 JENS HOLM (V)
          </note>
          <note>
            Anf. 98 Infrastrukturminister TOMAS ENEROTH (S)
          </note>
          <note>
            § 19 Svar på interpellation 2020/21:179 om transporteffektivitet
            och klimatmålet 2030
          </note>
          <note>
            Anf. 99 Infrastrukturminister TOMAS ENEROTH (S)
          </note>
          <note>
            Anf. 100 JESSICA THUNANDER (V)
          </note>
          <note>
            Anf. 101 JENS HOLM (V)
          </note>
          <note>
            Anf. 102 Infrastrukturminister TOMAS ENEROTH (S)
          </note>
          <note>
            Anf. 103 JESSICA THUNANDER (V)
          </note>
          <note>
            Anf. 104 JENS HOLM (V)
          </note>
          <note>
            Anf. 105 Infrastrukturminister TOMAS ENEROTH (S)
          </note>
          <note>
            Anf. 106 JESSICA THUNANDER (V)
          </note>
          <note>
            Anf. 107 Infrastrukturminister TOMAS ENEROTH (S)
          </note>
          <note>
            § 20 Svar på interpellation 2020/21:201 om fusket inom transportnäringen
          </note>
          <note>
            Anf. 108 Infrastrukturminister TOMAS ENEROTH (S)
          </note>
          <note>
            Anf. 109 THOMAS MORELL (SD)
          </note>
          <note>
            Anf. 110 Infrastrukturminister TOMAS ENEROTH (S)
          </note>
          <note>
            Anf. 111 THOMAS MORELL (SD)
          </note>
          <note>
            Anf. 112 Infrastrukturminister TOMAS ENEROTH (S)
          </note>
          <note>
            Anf. 113 THOMAS MORELL (SD)
          </note>
          <note>
            Anf. 114 Infrastrukturminister TOMAS ENEROTH (S)
          </note>
          <note>
            § 21 Svar på interpellation 2020/21:193 om förhandlingar om frihandelsavtalet
            TTIP
          </note>
          <note>
            Anf. 115 Statsrådet ANNA HALLBERG (S)
          </note>
          <note>
            Anf. 116 HANS ROTHENBERG (M)
          </note>
          <note>
            Anf. 117 Statsrådet ANNA HALLBERG (S)
          </note>
          <note>
            Anf. 118 HANS ROTHENBERG (M)
          </note>
          <note>
            Anf. 119 Statsrådet ANNA HALLBERG (S)
          </note>
          <note>
            Anf. 120 HANS ROTHENBERG (M)
          </note>
          <note>
            Anf. 121 Statsrådet ANNA HALLBERG (S)
          </note>
          <note>
            § 22 Svar på interpellationerna 2020/21:79 och 158 om utökade
            taxikontroller och polisens användning av medel avsedda för kontroll
            av cabotagetransporter
          </note>
          <note>
            Anf. 122 Statsrådet MIKAEL DAMBERG (S)
          </note>
          <note>
            Anf. 123 THOMAS MORELL (SD)
          </note>
          <note>
            Anf. 124 Statsrådet MIKAEL DAMBERG (S)
          </note>
          <note>
            Anf. 125 THOMAS MORELL (SD)
          </note>
          <note>
            Anf. 126 Statsrådet MIKAEL DAMBERG (S)
          </note>
          <note>
            Anf. 127 THOMAS MORELL (SD)
          </note>
          <note>
            Anf. 128 Statsrådet MIKAEL DAMBERG (S)
          </note>
          <note>
            § 23 Svar på interpellation 2020/21:162 om medborgarnas förtroende
            för den svenska strategin
          </note>
          <note>
            Anf. 129 Statsrådet MIKAEL DAMBERG (S)
          </note>
          <note>
            Anf. 130 JAN ERICSON (M)
          </note>
          <note>
            Anf. 131 Statsrådet MIKAEL DAMBERG (S)
          </note>
          <note>
            Anf. 132 JAN ERICSON (M)
          </note>
          <note>
            Anf. 133 Statsrådet MIKAEL DAMBERG (S)
          </note>
          <note>
            Anf. 134 JAN ERICSON (M)
          </note>
          <note>
            Anf. 135 Statsrådet MIKAEL DAMBERG (S)
          </note>
          <note>
            § 24 Svar på interpellationerna 2020/21:196 och 197 om femårslicenserna
            för jägare och sportskyttar
          </note>
          <note>
            Anf. 136 Statsrådet MIKAEL DAMBERG (S)
          </note>
          <note>
            Anf. 137 MARLÉNE LUND KOPPARKLINT (M)
          </note>
          <note>
            Anf. 138 STEN BERGHEDEN (M)
          </note>
          <note>
            Anf. 139 Statsrådet MIKAEL DAMBERG (S)
          </note>
          <note>
            Anf. 140 MARLÉNE LUND KOPPARKLINT (M)
          </note>
          <note>
            Anf. 141 STEN BERGHEDEN (M)
          </note>
          <note>
            Anf. 142 Statsrådet MIKAEL DAMBERG (S)
          </note>
          <note>
            Anf. 143 MARLÉNE LUND KOPPARKLINT (M)
          </note>
          <note>
            Anf. 144 STEN BERGHEDEN (M)
          </note>
          <note>
            Anf. 145 Statsrådet MIKAEL DAMBERG (S)
          </note>
          <note>
            § 25 Bordläggning
          </note>
          <note>
            § 26 Anmälan om interpellationer
          </note>
          <note>
            § 27 Anmälan om frågor för skriftliga svar
          </note>
          <note>
            § 28 Anmälan om skriftliga svar på frågor
          </note>
          <note>
            § 29 Kammaren åtskildes kl. 16.37.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
