<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--116</head>
          <docDate when="2021-04-30">2021-04-30</docDate>
        </div>
      </front>
      <body>
        <div>
          <note>
            § 1 Fråga om hänvisning av motioner till utskott
          </note>
          <note>
            Motioner
          </note>
          <note>
            med anledning av prop. 2020/21:165 Utvidgade möjligheter att
            utreda förlisningen av passagerarfartyget Estonia
          </note>
          <note>
            2020/21:3979 av Linda Westerlund Snecker m.fl. (V)
          </note>
          <note>
            2020/21:3995 av Andreas Carlson m.fl. (KD)
          </note>
          <note>
            f öredrogs .
          </note>
          <note>
            Anf. 1 FÖRSTE VICE TALMANNEN:
          </note>
          <note>
            I proposition 2020/21:165 Utvidgade möjligheter att utreda förlisningen
            av passagerarfartyget Estonia föreslår regeringen att det i den
            så kallade gravfridslagen ska införas ett ytterligare undantag
            från det straffsanktionerade förbudet mot dykning och annan undervattensverksamhet
            vid vraket. Undantaget syftar till att säkerställa att svenska
            myndigheter ska kunna utreda förlisningen utan att riskera straffrättsligt
            ansvar.
          </note>
          <note>
            Propositionen har föranlett två följdmotioner, dels motion 2020/21:3979
            av Linda Westerlund Snecker med flera, Vänsterpartiet, dels motion
            2020/21:3995 av Andreas Carlson med flera, Kristdemokraterna.
            Motionärerna vill att riksdagen ska rikta ett tillkännagivande
            till regeringen om att vidta åtgärder för att ett befintligt undantag
            som möjliggör verksamhet för att täcka över vraket ska tas bort.
          </note>
          <note>
            Motionerna bordlades vid gårdagens sammanträde.
          </note>
          <note>
            Följdmotioner får enligt 9 kap. 12 § riksdagsordningen väckas
            inom ramen för ärendet. I fråga om regeringens propositioner innebär
            det bland annat att det är tillåtet att väcka yrkanden som utgör
            alternativ till regeringens förslag. Om ett yrkande utgör ett
            alternativ får bedömas med utgångspunkt i de förslagspunkter och
            bedömningar som förekommer i propositionen (2012/13:URF3 s. 138
            ff.).
          </note>
          <note>
            Det som har utretts i det här lagstiftningsärendet och som behandlas
            i propositionen avser enbart frågan om det ska vara möjligt att
            göra dykningar vid Estonia för att fastställa orsaken till förlisningen.
            Om Estonia ska kunna övertäckas eller inte har inte övervägts
            eller varit föremål för beredning i det här lagstiftningsärendet.
          </note>
          <note>
            Med utgångspunkt i regeringens förslag och de bedömningar som
            propositionen innehåller kan de motioner som har lämnats in av
            ledamöter från Vänsterpartiet och Kristdemokraterna enligt talmannens
            mening inte anses väckta inom ärendets ram. Talmannen bedömer
            därför att han enligt 11 kap. 7 § riksdagsordningen är förhindrad
            att föreslå att motionerna hänvisas till justitieutskottet.
          </note>
          <note>
            Anf. 2 HANNA GUNNARSSON (V):
          </note>
          <note>
            Fru talman! I propositionen Utvidgade möjligheter att utreda
            förlisningen av passagerarfartyget Estonia föreslår regeringen
            att det i den så kallade gravfridslagen ska införas ett ytterligare
            undantag från det straffsanktionerade förbudet mot dykning och
            annan undervattensverksamhet vid vraket.
          </note>
          <note>
            Vänsterpartiet och Kristdemokraterna har i var sin följdmotion
            föreslagit att möjligheten att täcka över det förlista fartyget
            M/S Estonia ska strykas ur lagen om gravfrid.
          </note>
          <note>
            Talmannen anser inte att våra yrkanden ligger inom ärendets ram,
            men vi delar inte den bedömningen. Vi anser att regeringens proposition
            hand ­ lar om vad som ska vara och vad som inte ska vara tillåtet
            enligt gravfrids ­ lagen.
          </note>
          <note>
            Det var inte heller möjligt för riksdagens partier att under
            allmänna motionstiden i höstas ha kännedom om att debatten om
            M/S Estonias öde skulle ta fart igen eller att regeringen förväntades
            lägga fram en proposi ­ tion under detta riksmöte. Därför anser
            Vänsterpartiet att konstitutionsut ­ skottet ska behandla huruvida
            Vänsterpartiets och Kristdemokraternas mo ­ tionsyrkanden tillhör
            ärendet eller inte.
          </note>
          <note>
            Därför yrkar jag att kammaren ska begära proposition i ärendet.
          </note>
          <note>
            Anf. 3 MIKAEL OSCARSSON (KD):
          </note>
          <note>
            Fru talman! Även jag vill yttra mig i denna fråga. Det gäller
            alltså de två motioner som Kristdemokraterna och Vänsterpartiet
            har lämnat in med anledning av ändringen i gravfridslagen. Nu
            föreslås att det inte längre ska vara olagligt att dyka vid Estonia
            i syfte att utreda förlisningen. Det är bra och behövs verkligen.
          </note>
          <note>
            Dock finns möjligheten kvar att täcka över Estonia, och därför
            vill vi rikta ett tillkännagivande till regeringen. Vi yrkar att
            frågan får gå till KU och därefter tas upp till omröstning.
          </note>
          <note>
            Denna fråga engagerar många, såväl överlevande som anhöriga.
            Den märkliga ordningen att täcka över med grus fick avbrytas,
            och nu vill vi säkerställa att detta inte kan komma i fråga igen.
          </note>
          <note>
            Därför yrkar vi att frågan hänvisas till KU och får tas upp till
            omröstning i kammaren.
          </note>
          <note>
            Överläggningen var härmed avslutad.
          </note>
          <note>
            Under överläggningen hade yrkats att kammaren skulle begära proposition
            på hänvisning till utskott av de föreliggande motionerna.
          </note>
          <note>
            (Beslut fattades under § 12 .)
          </note>
          <note>
            § 2 Justering av protokoll
          </note>
          <note>
            Protokollet för den 8 april justerades.
          </note>
          <note>
            § 3 Anmälan om ersättare
          </note>
          <note>
            Förste vice talmannen anmälde att Ulrika Karlsson (M) inträtt
            som ersättare för Marta Obminska (M) under tiden för hennes ledighet
            den 26 april–15 augusti.
          </note>
          <note>
            § 4 Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2020/21:54
            för tisdagen den 27 april i ärende om subsidiaritetsprövning av
            EU-förslag hade kommit in från socialutskottet.
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 652
          </note>
          <note>
            Till riksdagen
          </note>
          <note>
            Interpellation 2020/21:652 Prostatacancer
          </note>
          <note>
            av Per Ramhorn (SD)
          </note>
          <note>
            Interpellationen kommer att besvaras längre fram.
          </note>
          <note>
            Skälet till dröjsmålet är tillfälligt förhinder att närvara i
            kammaren.
          </note>
          <note>
            Stockholm den 28 april 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:667
          </note>
          <note>
            Till riksdagen
          </note>
          <note>
            Interpellation 2020/21:667 Vargen som förvaltningsbar art
          </note>
          <note>
            av Runar Filper (SD)
          </note>
          <note>
            Interpellationen kommer att besvaras gemensamt med 663 och 664
            fredagen den 7 maj. Statsrådet har inte möjlighet att besvara
            interpellationen inom anvisad tid på grund av redan inbokade engagemang.
          </note>
          <note>
            Stockholm den 28 april 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2021) 181 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 23 juni .
          </note>
          <note>
            § 7 Riksbankens förvaltning 2020
          </note>
          <note>
            Finansutskottets betänkande 2020/21:FiU23
          </note>
          <note>
            Riksbankens förvaltning 2020 (framst. 2020/21:RB1, framst. 2020/21:RB2
            och redog. 2020/21:RR2)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 14.)
          </note>
          <note>
            § 8 Värdlandsavtal mellan Sverige och Banken för internationell
            betalningsutjämning (BIS)
          </note>
          <note>
            Finansutskottets betänkande 2020/21:FiU45
          </note>
          <note>
            Värdlandsavtal mellan Sverige och Banken för internationell betalningsutjämning
            (BIS) (prop. 2020/21:127)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 14.)
          </note>
          <note>
            § 9 Samhällets krisberedskap
          </note>
          <note>
            Försvarsutskottets betänkande 2020/21:FöU7
          </note>
          <note>
            Samhällets krisberedskap
          </note>
          <note>
            föredrogs.
          </note>
          <note>
            Anf. 4 ALEXANDRA ANSTRELL (M):
          </note>
          <note>
            Fru talman! Vi moderater har ett antal reservationer i detta
            ärende, men för tids vinn ande yrkar jag bifall bara till reservation
            1 under punkt 1.
          </note>
          <note>
            Sveriges krisberedskapsförmåga är mycket viktig, både för att
            hantera pågående kriser, som coronapandemin, och framtida kriser,
            som kan se helt annorlunda ut. Vi måste ha en bred krisberedskap
            som kan hantera en rad olika sorters risker och hot.
          </note>
          <note>
            En god krisberedskap lägger också grunden för ett bra civilt
            försvar i händelse av höjd beredskap och krig. Förbereder vi oss
            för krig klarar vi också kris.
          </note>
          <note>
            En stark krisberedskap handlar bland annat om styrning och ledning.
            Vem gör vad och när? När allt rasar, vem har mandat att kliva
            fram och ta över? Vem har mandat att säga till alla andra att
            nu gör vi så här? Det bör finnas tydligt utpekade ansvariga myndigheter
            för ledning och samordning av de krishanterande insatserna.
          </note>
          <note>
            Nu har vi fått en rapport: Barbro Holmbergs utredning Struktur
            för ökad motståndskraft , som handlar om just styrning. Det ska
            inrättas tio beredskapssektorer, det vill säga en indelning av
            ett antal statliga myndigheter som ansvarar för samhällsviktig
            verksamhet i olika sektorer, där var och en har en sektorsansvarig
            myndighet. Tanken är att på så sätt skapa en organisatorisk plattform
            för såväl planering som operativ hantering av fredstida kriser,
            höjd beredskap och ytterst krig. Gott så, men i slutändan är ändå
            frågan: När allt rasar, vem har mandat att kliva fram?
          </note>
          <note>
            Som krislagstiftningen ser ut i dag får regeringen besluta om
            skärpt eller höjd beredskap endast i händelse av krigsfara eller
            krig, inte vid en allvarlig kris. Sverige skulle behöva vidta
            åtgärder för att krislagstiftningen ska ge regeringen mandat att
            agera i händelse av en kris.
          </note>
          <note>
            Vi moderater anser att det måste vara tydligt i ledning och styrning
            hur vi hanterar tvärsektoriella frågor, särskilt under kris och
            krig. Vi vill se ett nationellt säkerhetsråd med placering i Statsrådsberedningen,
            ett nationellt säkerhetsråd som leds av statsministern och består
            av relevanta ministrar, ett nationellt säkerhetsråd som är en
            knutpunkt i frågor som rör rikets säkerhet i bred bemärkelse.
            Det skulle då också utgöra den centrala statliga krisledningsorganisationen.
          </note>
          <note>
            En stark krisberedskap handlar också om tillräckliga lager av
            livsmedel, läkemedel och sjukvårdsmateriel. Det handlar om tillgång
            till drivmedel och el. Tillgång till transporter och ett robust
            finansiellt system är andra viktiga delar. Grundläggande är naturligtvis
            att it-systemen inte slås ut.
          </note>
          <note>
            Ökad försörjningstrygghet är centralt för att stärka den svenska
            krisberedskapen, och livsmedels ‑ , drivmedels- och elförsörjning
            måste fungera under allvarliga kriser. Här behövs fler insatser
            för att åtgärda dessa brister.
          </note>
          <note>
            Nu under pågående coronapandemi identifierade regeringen samhälls
            ­ viktiga sektorer, däribland livsmedelsproduktionen. Vi moderater
            tycker att livsmedelsproduktionen ska klassificeras som samhällsviktig
            verksamhet också efter att den akuta coronakrisen är över, eftersom
            uppgiften att producera mat och livsmedel alltid måste fungera.
          </note>
          <note>
            Fru talman! Krisberedskap handlar också mycket om händer och
            fötter – om duktiga människor som gör ett bra jobb. För räddningstjänstverksamheten
            handlar det om att få tag i och kunna behålla brandmän och deltidsbrandmän.
            Den här församlingen har gett regeringen ett uppdrag – ett tillkännagivande
            – att deltidsbrandmännens a-kasseregler behöver förändras. Nu
            har regeringen kommit med en proposition med förbättringar, men
            de missar tyvärr målet.
          </note>
          <note>
            Förslaget måste göra skillnad på riktigt. Med regeringens förslag
            kommer deltidsbrandmännen inte att få tillräcklig a-kasseersättning.
            Om en utryckning sker ryker all a-kasseersättning den dagen. En
            utryckning tar i snitt bara en timme, och då borde inte hela dagen
            gå upp i rök.
          </note>
          <note>
            Detsamma gäller vid utbildningar och materialvård, som ofta är
            förlagda till kvällar och helger. Det är ett ärende som ska debatteras
            nästa vecka i ett annat utskott, men det hör faktiskt ihop med
            detta. Vi behöver människor som kan fixa Sveriges krisberedskap.
            Jag uppmanar andra partier att stödja förslaget, och jag hoppas
            att de gör det.
          </note>
          <note>
            Fru talman! Sverige är en viktig del av EU, och krisberedskap
            är ett område där EU kommer att satsa allt större resurser. Den
            hjälp som Sverige tog emot från andra europeiska länder under
            skogsbränderna sommaren 2018 kunde till stor del genomföras tack
            vare EU:s civilskyddsmekanism. Sverige behöver bejaka ett utbyggt
            krisberedskapssamarbete, bland annat för att vi ska klara av klimatförändringarna.
          </note>
          <note>
            Det är kostnadseffektivt att jobba tillsammans. Jag tänker på
            de vattenskopande plan som vi har på Skavsta och som vi vill ansluta
            till rescEU, inom EU:s civilskyddsmekanism. På så sätt kan vi
            dela på kostnaderna, och Sverige har också möjlighet att använda
            dem nationellt.
          </note>
          <note>
            Vi har alltså brandflygplan som nu är baserade på Skavsta. Det
            är jätte ­ bra. Problemet är bara att regeringen verkar ha börjat
            med en ny tävling: att inte stötta alls eller till och med vilja
            lägga ned så många flygplatser som möjligt på så kort tid som
            möjligt. Flyget och våra beredskapsflyg ­ platser är oerhört viktiga
            för att kunna upprätthålla en bra krisberedskap i hela Sverige.
            Man vill lägga ned med hänvisning till att färre flyger nu ­ mera,
            men det är lite absurt, fru talman. Det är inte så konstigt att
            färre flyger just nu, för vi ska ju hålla oss hemma för att minska
            smittsprid ­ ningen.
          </note>
          <note>
            Skavsta för mig osökt in på Kustbevakningen, som är lokaliserad
            till Skavsta med sin flygenhet. Om Skavsta läggs ned finns ingen
            långsiktig plan för var Kustbevakningens flygenhet skulle vara
            lokaliserad i framtiden. Kustbevakningen är en myndighet som utför
            många viktiga uppdrag, bland annat gränsskydd, miljöövervakning,
            sjöräddning och brottsbekämpning. De fick en ny lag 2019.
          </note>
          <note>
            Under 2020 har polisen, tullen och Kustbevakningen jobbat mycket
            tillsammans vid många olika tillfällen i hamnar och gjort stora
            insatser, bland annat för att förhindra att stöldgods lämnar landet.
            Det är bra, men det har också visat att det finns en hel del problem,
            bland annat den sekretess som råder mellan myndigheter och som
            har försvårat det brottsbekämpande arbetet.
          </note>
          <note>
            Det finns också verktyg som får användas av en myndighet men
            inte av en annan, till exempel polisens applikation för registerslagningar.
            Det skulle vara bra om tullen och Kustbevakningen också fick använda
            den.
          </note>
          <note>
            Under mina olika besök hos Kustbevakningen har det framkommit
            att den nya lagen inte riktigt blev så träffsäker som vi hade
            önskat. Ibland blir det inte riktigt som man tänkt sig, och då
            behöver man bestämma om. Vad är det då jag pratar om? Jo, att
            Kustbevakningen tidigare kunde kontrollera och rapportera fritidsfiske
            från bryggor, öar och stränder men att de i dag måste tillkalla
            polis om de anar oråd i vassen. Detta gäller också jakt på öar,
            där Kustbevakningen alltså inte får gripa in. Jag tror inte att
            det var riktigt så här vi hade tänkt oss det, fru talman, och
            jag tror att det är läge att bestämma om.
          </note>
          <note>
            Vi moderater vill också se en översyn av Kustbevakningens roll
            och arbetsuppgifter där förslag ges om hur myndigheten bör resurssätta,
            personellt och materiellt, för att kunna utföra sitt uppdrag.
          </note>
          <note>
            Avslutningsvis, fru talman, finns det en fråga som egentligen
            inte är särskilt politisk eller kontroversiell alls. Det handlar
            om att kunna larma 112 via sms. När en person befinner sig i en
            trängd, hotfull och farlig situa ­ tion kan det vara svårt att
            ringa 112 och larma. Jag tänker närmast på ut ­ satta barn och
            kvinnor och på människor som är utsatta för våld i nära relationer,
            hedersbrott och andra hemskheter.
          </note>
          <note>
            Man kanske sitter gömd i en garderob och inte vill ge sig till
            känna eller avge några ljud. Då kan det vara bra att kunna larma
            via sms, men i dag finns ingen möjlighet att göra det om man inte
            i förväg har anmält till 112 att man har någon form av funktionsvariation.
            Om man sitter gömd i en garderob kanske man inte har kunnat förbereda
            detta.
          </note>
          <note>
            Vi moderater vill göra det så enkelt som möjligt att larma. Därför
            vill vi att det ska utredas hur det snarast ska kunna gå att larma
            112 via sms. Tekniken finns. Det verkar bara som om den politiska
            viljan saknas, men inte hos oss moderater.
          </note>
          <note>
            Anf. 5 SVEN-OLOF SÄLLSTRÖM (SD):
          </note>
          <note>
            Fru talman! Jag vill inleda med att yrka bifall till reservation
            2, som bygger på kommittémotioner från våra ledamöter i socialutskottet.
            Vi står naturligtvis även bakom övriga välskrivna reservationer
            och särskilda yttranden men väljer att inte lyfta fram dessa till
            votering. Reservation 2 handlar om att regeringen bör verka för
            en gemensam nationell styrning och ett övergripande ansvar i pandemisituationer.
          </note>
          <note>
            Lagstiftningen gällande regionernas beredskap ska vara tvingande.
            Samtidigt ska det finnas ett tydligt statligt ansvar vad gäller
            nationell sam ­ ordning och stöd från nationella myndigheter.
            I dag finns det inga natio ­ nella riktlinjer för hur stora kommunernas
            lager av skyddsutrustning bör vara, vilket är en stor brist.
          </note>
          <note>
            Sjukvården och omsorgen styrs av en uppsättning regler som myndigheter
            tar fram, till exempel Socialstyrelsen, Inspektionen för vård
            och omsorg, Folkhälsomyndigheten och Arbetsmiljöverket, samt av
            lokala regler som kommuner och regioner utfärdar.
          </note>
          <note>
            I en kris måste det tydligt framgå vilken tolkning av reglerna
            som vården och omsorgen ska följa. Det senaste årets hantering
            har visat stora brister i samhällets krisberedskap.
          </note>
          <note>
            Men det här är ingenting nytt, fru talman! Efter brandsommaren
            2018 konstaterades att kommunikationen mellan de kommunala räddningstjänsterna
            och den nationella styrningen av resurserna var bristfällig. Många
            kommunala räddningstjänster var och är fortfarande neddragna till
            ett minimum. Alla räknade med att kunna få hjälp av grannkommunen
            vid en stor olycka eller en stor brand. När det sedan brann i
            stort sett överallt samtidigt stod vi där med skägget i brevlådan.
          </note>
          <note>
            En lärdom som måste dras av brandsommaren 2018 och av den nu
            pågående pandemin är att vår krisberedskap måste vara dimensionerad
            för att klara även svåra kriser med egna resurser. Problemen som
            vi såg brandsommaren 2018 återkom två år senare när pandemin slog
            till på kommunal, regional, nationell och global nivå. Varken
            kommuner eller regioner hade tillräckliga lager av skyddsutrustning
            för att klara sina egna behov, än mindre för att hjälpa andra.
          </note>
          <note>
            Det fanns initialt små möjligheter att få hjälp av andra EU-länder
            då i stort sett alla drogs med och alla hade samma brister. Det
            gick till och med så långt att två av EU:s största länder införde
            ett exportstopp på skyddsutrustning till andra behövande medlemsländer.
          </note>
          <note>
            Slutsatserna måste bli att vår krisberedskap i huvudsak måste
            bygga på vår egen nationella kapacitet med en stark nationell
            styrning avseende re ­ surser, samordning och kontroll enligt
            lagar och riktlinjer. Sverigedemokraternas uppfattning är att
            MSB ska ha huvudmannaskapet i detta arbete, naturligtvis inte
            utan att regeringen behåller det övergripande ansvaret.
          </note>
          <note>
            Fru talman! Jag vill i denna debatt även beröra våra övriga reserva
            ­ tioner i betänkandet.
          </note>
          <note>
            Vi har en reservation som bygger på en kommittémotion från SD:s
            le ­ damöter i civilutskottet. Den går i korthet ut på att se
            över beredskapsplan ­ er och lagar för att undvika situationer
            som inträffade förra våren när man hastigt tvingades besluta om
            att ändra i plan- och bygglagen för att kunna etablera fältsjukhus
            och provtagningsstationer. Dessutom finns behov av ett nationellt
            grepp om krisberedskapsplaner inom stadsbyggnadsområdet för att
            rusta Sverige, regioner och kommuner för eventuella kommande kriser.
            Regeringen behöver därmed snarast starta arbetet med framtagande
            av en nationell handlingsplan för krisberedskap inom stadsbyggnadsom
            ­ rådet.
          </note>
          <note>
            Vi har också en reservation som härrör från trafikutskottet och
            som berör transporter av farligt gods. Förare som varken har kompetens
            eller fordon med rätt utrustning utför denna typ av transporter
            på våra vägar i dag. Det förekommer transporter med farligt gods
            som inte är skyltade, vilket är synnerligen allvarligt vid räddningsinsatser
            och kan innebära en risk för skada på människor och miljö.
          </note>
          <note>
            Polisens nuvarande organisation uppfyller inte målen för antalet
            utförda kontroller av dessa fordon. Vårt förslag är då att en
            särskild enhet inom polisen ska utföra fler inspektioner på våra
            vägar, och vi har tidigare inkluderat resursförstärkningar för
            detta ändamål.
          </note>
          <note>
            Fru talman! Denna debatt berör i huvudsak yrkanden från motioner
            inlämnade under allmänna motionstiden. Inledningsvis har jag berört
            några av dem. Vill man läsa mer om Sverigedemokraternas politik
            när det gäller samhällets krisberedskap återfinns våra övriga
            förslag i en rad kommittémotioner som vi presenterat i försvarsutskottet
            under det senaste året, inte minst följdmotioner med anledning
            av bland annat höstbudgeten och den stora totalförsvarspropositionen
            som det fattades beslut om förra hösten.
          </note>
          <note>
            Fru talman! Med detta sagt går det inte att undvika att vi just
            nu befinner oss mitt i en pågående pandemi. Därmed är det naturligt
            att vi alla i detta läge lägger mest fokus på dagens aktuella
            samhällskris.
          </note>
          <note>
            Jag är medveten om att detta är ett motionsbetänkande, men jag
            tycker ändå att det hade varit klädsamt om ansvarig minister hade
            varit på plats för att försvara regeringens och ansvariga myndigheters
            misslyckanden när det gäller samhällets krisberedskap mot en pandemi,
            för att försvara regeringens misslyckade hantering när krisen
            väl var ett faktum och för att ta ansvar som minister och som
            regering.
          </note>
          <note>
            Fru talman! Om det är något som vi har lärt oss av de senaste
            veckornas KU-förhör är det att ingen tar ansvar, att ingen har
            ansvar och att ingen vill ha ansvar. Regeringen har inget ansvar
            och tar inget ansvar utan skyller på myndigheter, som i sin tur
            kommer undan genom att ansvarsdelningsprincipen i detta fall i
            praktiken blir en ansvarslöshetsprincip. Dessutom har vi behov
            av ett verkningsfullt och effektivt tjänstemannaansvar.
          </note>
          <note>
            Fru talman! Det är tydligt att bland alla uppdagade brister är
            bristen på ledarskap i denna situation det allvarligaste. Vi behöver
            en styrande myndighet, MSB, som har det övergripande ansvaret
            för krisberedskapen i Sverige. MSB behöver genom lagstiftning,
            budget och regeringens regle ­ ringsbrev ha mandat, befogenheter
            och resurser att som överordnad myndighet styra, leda, planera
            för och genomdriva samhällets krisberedskap.
          </note>
          <note>
            Fru talman! Vi behöver också en regering som kännetecknas av
            ledarskap, ansvarstagande, handlingskraft och sunt förnuft. Men
            där kan tyvärr ingen lagstiftning och inga resurser i världen
            hjälpa nuvarande regering. För att uppnå detta behöver vi en ny
            regering, och det är detta som jag kommer att jobba stenhårt för
            att få till stånd så att en sådan finns på plats senast hösten
            2022.
          </note>
          <note>
            Anf. 6 DANIEL BÄCKSTRÖM (C):
          </note>
          <note>
            Fru talman! Det är en viktig debatt i dag om betänkandet om krisberedskapsfrågor,
            som tangerar de grundläggande värdena för ett lands säkerhet och
            våra invånares trygghet. Centerpartiet har under många år uppmärksammat
            behovet av mer resurser till svensk räddningstjänst men också
            att räddningstjänsten behöver utvecklas så att alla i detta land
            oavsett var man bor, på landsbygden eller i städer, ska ha möjlighet
            att känna sam ­ ma trygghet och säkerhet men också ha ett likvärdigt
            skydd. Detta innebär stora utmaningar men också möjligheter i
            en tid då vi återuppbygger vårt samlade totalförsvar.
          </note>
          <note>
            När vi åker runt i landet ser vi att tillgången till räddningstjänst
            varierar. Beroende på var man bor är det olika inställelsetider.
            Vi behöver jobba i en sådan riktning att resurserna finns så nära
            som möjligt.
          </note>
          <note>
            För oss centerpartister är det grundläggande att stärka och arbeta
            med vardagsberedskapen i alla dess delar. Människor måste i vår
            tid, precis som tidigare, kunna känna tillit till myndigheter
            och dem som representerar offentliga verksamheter – gemensamt
            finansierade verksamheter. Människor ska kunna räkna med hjälp
            och stöd och att det offentliga faktiskt fungerar i vardagen.
          </note>
          <note>
            Givetvis är det oerhört viktigt att vi fortsätter att lägga fokus
            på förebyg ­ gande insatser och att det finns ett långsiktigt,
            praktiskt helhetsperspektiv för att vi ska klara att hantera hela
            hotskalan, från civila kriser till militär aktivitet – och gråzonen
            däremellan. Att hela Sverige har en fungerande räddningstjänst
            blir alltså viktigt också för uppbyggnaden av det civila försvaret.
          </note>
          <note>
            Fru talman! Även under sommaren 2018 hade vi stora prövningar
            i form av torka, missväxt och väldigt omfattande skogsbränder.
            Då var Centerpartiet tidigt ute och krävde flygande resurser,
            det vill säga att Sverige helt enkelt skulle köpa in brandsläckningsresurser
            och att det skulle vara flyg. Detta har blivit verklighet, och
            det har varit en oerhört viktig resursförstärkning när det gäller
            att bekämpa både bränder och andra händelser i vår tid. Detta
            är bra; vi måste ta många steg på vägen mot en stärkt daglig beredskap.
          </note>
          <note>
            Det gäller också arbetet med att möjliggöra för fler att gå in
            i deltidsbrandkåren och att stötta det lokala arbetet med att
            rekrytera fler till just deltidsbrandmannakåren. Där är uppgörelsen
            med regeringen, Centerpartiet och Liberalerna viktig. Den handlar
            om att ge arbetslösa bättre villkor i förhållande till arbetslöshetsförsäkringen
            så att de kan fortsätta att arbeta som deltidsbrandman. Vi anser
            också att MSB bör få en särskild uppgift att stödja kommunerna
            i personalrekryteringen av deltidsbrandmän. Man bör även se över
            övriga viktiga och nödvändiga förstärkningar och praktiska insatser
            som behövs för att möjliggöra för fler att ta dessa uppdrag.
          </note>
          <note>
            Vi ser också ett fortsatt behov av att jobba med specialistutbildning
            för att vi ska kunna klara att bekämpa stora skogsbränder ännu
            bättre . Är det någonting klimatförändringarna visar är det att
            sårbarheterna och utmaningarna i vårt samhälle blir allt fler
            och att vi ofta ställs på hårda prov på olika arenor samtidigt.
            Därför håller jag också med om att det krävs ett ledarskap som
            orkar se helheten och orkar arbeta långsiktigt för att se vad
            som behöver göras för att förebygga i tid. Vi måste kunna hantera
            flera stora, omfattande kriser samtidigt – inte bara en i taget.
            Vi måste också hela tiden ha fokus på att under pågående stora
            kriser lära av utvecklingen och omständigheterna för att snabbt
            kunna vidta nödvändiga åtgärder.
          </note>
          <note>
            Fru talman! Jämställdhet är också en viktig fråga, och en av
            våra reservationer i dagens betänkande handlar om detta. En stor
            majoritet av brandmännen är i dag män; 5,5 procent är kvinnor.
            Här har landets kommuner kommit olika långt, och vi ser att det
            finns mycket att göra när det gäller arbetet för att få in fler
            kvinnor i räddningstjänsten.
          </note>
          <note>
            Fru talman! Pandemin vi upplever och står mitt i får stora konsekvenser
            för vårt land – för människors liv, hälsa och egendom. Vi ser
            också att stora brister i krisberedskapen blottas. Det är brister
            som emellanåt faktiskt har varit kända tidigare men som har lämnats
            utan åtgärd. Det är ännu en gång ett underbetyg för svensk krisberedskap
            att större utvecklingssteg tas först efter att en större kris
            har inträffat. Det behöver vi ha fokus på. Vi måste lära av detta
            och även kritiskt granska hur det politiska arbetet tar tag i
            dessa frågor inför kommande stora utmaningar.
          </note>
          <note>
            Förhoppningsvis leder pågående pandemi till en reformerad krisberedskap
            där beredskap står högre upp på agendan i vårt samhälle generellt
            , både på den lokala nivån i alla landets kommuner och på så sätt
            att vi samlat får en högre prioritering av de här frågorna. Det
            kommer vi att behöva. Vi behöver det just nu. Detta är också viktigt
            och angeläget för uppbyggnaden av just det civila försvaret för
            att de systembrister vi har i krisberedskapen inte ska följa med
            in i det nya civila försvaret.
          </note>
          <note>
            Samtidigt är det viktigt att ta vara på det som fungerar – de
            metoder och arbetssätt som är bra – och få med det in i det samlade
            totalförsvaret. Vi behöver också ha ett enda integrerat system,
            inte olika system för krisberedskap respektive civilt försvar.
            Särlösningar ska i största möjliga mån undvikas.
          </note>
          <note>
            Fru talman! Jag yrkar bifall till reservation nummer 5 i betänkandet.
            Den handlar om att styrningen av krisberedskapen behöver bli bättre.
            Krisberedskapen i landet är underreglerad och utgår från tre allmänt
            hållna principer: ansvarsprincipen, närhetsprincipen och likhetsprincipen.
            Centerpartiet anser att det behövs en översyn av om dessa principer
            är ändamålsenliga.
          </note>
          <note>
            Styrningen av samhällets krisberedskap baserar sig i grunden
            på tre vaga principer, och det finns utvärderingar sedan tidigare
            där man har velat revidera och tydliggöra. Regeringen har dock
            inte valt att vidta några åtgärder, trots tydliga myndighetsrekommendationer.
            Jag hoppas därför, fru talman, att det blir en bra summering av
            den nyss presenterade stora och omfattande organisationsutredningen
            av det civila arbetet och även att man tar vara på de utvärderingar
            och rekommendationer som finns sedan tidigare.
          </note>
          <note>
            I arbetet med att stärka vår samlade beredskap är den vardagliga
            tryggheten beroende av att vi hela tiden arbetar med frågorna.
            I vintras var det mycket vatten hemma i Gillbergadalen – i Glafsfjorden
            och Byälven – och markägarna stod än en gång inför det faktum
            att vallarna inte längre kunde hålla stånd. Detta ägde rum under
            pandemin, och det är ett av många exempel på att kriser faktiskt
            händer samtidigt. En av våra viktigaste punkter utifrån ett helhetsperspektiv
            är därför att man måste räkna med att det kommer att ske igen,
            på många områden. Det är det man måste ta höjd för när man dimensionerar,
            organiserar och även budgeterar för en fungerande krisberedskap
            framgent.
          </note>
          <note>
            Anf. 7 HANNA GUNNARSSON (V):
          </note>
          <note>
            Fru talman! Hej, alla ni som tittar och lyssnar där hemma!
          </note>
          <note>
            I dag debatterar försvarsutskottet motioner som handlar om civilt
            försvar och krisberedskap. Det är en årligt återkommande debatt.
            Förra gång ­ en den hölls var för nästan precis ett år sedan,
            när pandemin just hade brutit ut. Det känns nästan som en evighet
            sedan; det har varit ett långt, tungt och tufft år för oss allihop.
            Och pandemin är inte över än, så därför känns dagens debatt fortfarande
            väldigt aktuell.
          </note>
          <note>
            Fru talman! Jag tror att många känner att vårt perspektiv på
            krisberedskap och civilt försvar har förändrats rejält under det
            här året. För lite mer än ett år sedan hade många kanske lite
            svårt att föreställa sig en kris som påverkar hela samhället.
            Uppmaningen att ha en krislåda hemma, vilket visserligen är en
            väldigt bra och viktig uppmaning, kändes nog lite abstrakt för
            ganska många människor. Nu har vi dock levt med en kris som har
            påverkat liv, hälsa och hela samhällets funktionalitet under ett
            helt år, och det är inte slut än. Vårt perspektiv på vad som är
            viktigt i livet har förändrats. Saker vi tog för givna har försvunnit
            eller ställts in, och vi har fått anpassa oss efter en helt ny
            verklighet.
          </note>
          <note>
            Under pandemin har vi sett hur hjälpsamheten och solidariteten
            i samhället har ökat. Vi har upplevt hur sårbart vårt samhälle
            är efter privatiseringar och nedskärningar i framför allt sjukvården,
            äldreomsorgen och hemtjänsten.
          </note>
          <note>
            Vi har under de senaste åren pratat ganska mycket om att vårt
            samhälle är mer sårbart. Fokus för våra diskussioner har tidigare
            varit naturkatastrofer, klimatförändringar och framför allt bränder
            och torka, men nu har vi blivit påminda om det hot som finns i
            form av sjukdomar och pandemier. Precis som efter många andra
            allvarliga händelser måste vårt samhälle nu gå ur detta starkare
            och kunna möta nästa kris på ett betydligt bättre sätt än vi har
            mött denna på.
          </note>
          <note>
            Vi vet ännu inte när coronapandemin tar slut, men vi börjar se
            ljuset i tunneln tack vare vaccineringen. När vi går ur den här
            tiden måste vi utvärdera på alla nivåer i samhället och göra förbättringar
            för att kunna möta framtida kriser, även om de inte kommer att
            se ut precis som denna kris.
          </note>
          <note>
            Vi har fått förståelse för den sårbarhet som vi har i vårt samhälle.
            Det är viktigt att vi är förberedda och kan vara mer motståndskraftiga
            fram ­ över.
          </note>
          <note>
            Fru talman! Det är ju vi i försvarsutskottet som har det övergripande
            ansvaret för det civila försvaret och för att stärka detta. I
            det stora begreppet ”civilt försvar” ingår alltifrån den vanliga
            välfärden, som sjukvård och barnomsorg, till elektricitet, värme,
            mat, vatten, läkemedel och industrin för tillverkning av viktiga
            varor.
          </note>
          <note>
            Här ingår hela samhällets insatser och alla frivilliga som gör
            väldigt mycket för våra medmänniskor. Här ingår också kultursektorn,
            som bidrar med reflektion och glädje för att människor ska kunna
            glömma tunga stunder. Vi får aldrig bortse från hur viktig kultursektorn
            är i detta fall.
          </note>
          <note>
            Det civila försvaret är det som gör att vi kan stå emot och att
            vi kan återhämta oss så snabbt som möjligt. Därför behöver det
            civila försvaret stärkas framöver. Vi är inne i ett stort arbete
            med detta just nu.
          </note>
          <note>
            Fru talman! Den här krisen har förvärrats av att vårt samhälle
            under många år och på många håll och kanter har drabbats av stora
            nedskärningar och privatiseringar i den offentliga sektorn och
            i den välfärd som står oss allra närmast. Kommuner och regioner
            har ett grundläggande och väldigt stort ansvar för att planera
            för att verksamheter som sjukvård, äldreomsorg och förskola ska
            kunna vara igång och även kunna utöka sin verksamhet i tider av
            kris. Detta kräver ekonomiska resurser, förberedelser, samarbete
            och en kunskapshöjning i hela den offentliga sektorn.
          </note>
          <note>
            I alla fall vi som är vänsterpartister vet ju att verksamheter
            som redan när det är lugnt går på knäna och har svårt att klara
            av verksamheten kommer att ha väldigt svårt att utöka och göra
            ännu mer när det blir kris. För att verksamheten ska kunna fungera
            i kriser krävs att personalen inte redan från början är utarbetad
            eller underbemannad.
          </note>
          <note>
            Vi måste framöver ha en fullt finansierad sjukvård och äldreomsorg
            där personalen har högre löner, bättre arbetsvillkor och tid för
            vidareutbildning samt kan ta ut sin semester. Fler måste vilja
            utbilda sig till vård ­ yrken, vilja och orka stanna kvar hela
            vägen till pensionen och kunna kän ­ na glädje och stolthet när
            de går hem från jobbet varje dag.
          </note>
          <note>
            För Vänsterpartiet är det självklart att det är jämlika samhällen,
            där vi planerar, finansierar och genomför saker tillsammans, som
            är starka samhällen. Vänsterpartiet menar att de senaste årtiondenas
            privatiseringar och utförsäljningar av vår gemensamma välfärd
            har gjort oss svagare och gjort det svårare att på ett effektivt
            sätt möta kriser. Vi behöver därför återta samhällsviktig verksamhet,
            framför allt inom välfärden, till offentlig regi.
          </note>
          <note>
            Fru talman! Vänsterpartiet har tre motioner i detta betänkande,
            och alla rör områden som inte är försvarspolitik. Detta visar
            att krisberedskap är någonting som berör alla sektorer och områden
            i samhället.
          </note>
          <note>
            I en motion i socialutskottet kräver vi att information till
            medborgarna i händelse av en kris eller katastrof tillgängliggörs
            för personer med olika funktionshinder. Personer med funktionsnedsättning
            samt de äldsta och de yngsta i vår befolkning är de som behöver
            samhällets stöd först och mest vid en kris. Detta kräver såklart
            planering och resurser.
          </note>
          <note>
            I en motion som rör bostadspolitiken kräver vi bättre tillsyn
            av brandsäkerheten i flerfamiljshus. Bränder i bostäder kan förebyggas
            på ett väldigt enkelt sätt om alla lägenheter har fungerande brandvarnare
            som testas regelbundet. Det här räddar definitivt liv.
          </note>
          <note>
            Den motion som jag har valt att lyfta fram och yrka bifall till
            i detta anförande är en annan motion från socialutskottet. Den
            rör statens övergripande ansvar vid kriser, som den pandemi vi
            nu har drabbats av. Vi menar att ansvaret bör ligga på staten
            och att staten bör utreda hur till exempel produktion av skyddsutrustning
            och förbrukningsmaterial för vård och omsorg kan säkras inom Sverige.
            Jag yrkar därför bifall till reservation nummer 7.
          </note>
          <note>
            Jag vill avsluta med att uttrycka mitt stora tack till alla –
            framför allt all vårdpersonal – som har arbetat för att hjälpa
            de sjuka och lindra effekterna av den kris som vi befinner oss
            i nu. Jag vill också uttrycka mitt stora stöd till och min stora
            medkänsla med alla de som har drabbats av den pågående pandemin.
          </note>
          <note>
            Anf. 8 MIKAEL OSCARSSON (KD):
          </note>
          <note>
            Fru talman! I dag debatterar försvarsutskottet ett betänkande
            som handlar om samhällets krisberedskap. Det är ju en fråga som
            är väldigt aktuell, för detta handlar om skydd mot olyckor och
            om samhällets fredstida krisberedskap.
          </note>
          <note>
            Jag vill först passa på att yrka bifall till reservation 4 under
            punkt 1. Jag står självfallet bakom alla våra reservationer, men
            för tids vinnande håller jag mig till att yrka bifall till den
            reservationen.
          </note>
          <note>
            Är det någonting vi kan vara övertygade om är det att det kommer
            kriser – vi har sett det i historien, och vi kommer att se det
            i framtiden. Vi hade branden 2014. Vi hade branden 2018. Vi har
            den pågående pandemin. Kriser kommer, och därför vill det till
            att vi lär oss av vad som har hänt historiskt och ser till att
            vi är bättre rustade nästa gång krisen slår till.
          </note>
          <note>
            Försvarsberedningen sattes igång. Vi fick ett uppdrag att först
            titta på samhällets krisberedskap och vad som behövdes. Vi var
            klara redan i december 2017, alltså för tre och ett halvt år sedan,
            och hade då väldigt många tydliga förslag. Det vi kunde konstatera
            var att samhällets krisberedskap var under all kritik och att
            det vi en gång i tiden hade inte längre finns där. Jag tror att
            de flesta svenskar har sett, och ser, att så är fallet.
          </note>
          <note>
            Då gick det inte att sitta med armarna i kors, fru talman, utan
            vi hade en rad förslag som vi presenterade. Tyvärr har det tagit
            väldigt lång tid att bli verkstad. Nu har det kommit förslag från
            Barbro Holmberg, men det tar väldigt lång tid. Det är fara i dröjsmål.
          </note>
          <note>
            Det finns väldigt mycket att lära av Finland. Detta har sagts
            förr här i talarstolen, och jag kan säga det igen: Finland brukar
            med självklarhet säga att de lärde sig civilt försvar av Sverige,
            men de var förståndiga nog att inte lägga ned det. Därför, fru
            talman, finns det så mycket att ta av när det gäller erfarenheter
            från Finland. Finland har exempelvis ett fungerande system där
            de lagerhåller olja och drivmedel. De anlitar även privata entreprenörer
            och ger dem rätt ersättning, och de övar.
          </note>
          <note>
            Också när det gäller vårt militära förslag har det visat sig
            att vi har slarvat. Om vi tittar oss själva i spegeln ser vi att
            vi har slarvat väldigt mycket med övningar militärt, men där sker
            det nu förbättringar. Detta gäller dock också civilt, för är det
            någonting som är säkert är det att det måste övas. Om det inte
            övas kommer det inte att fungera tillfredsställande. Därför är
            detta en hjärtefråga för Kristdemokraterna och för mig personligen
            och där vi har tryckt på.
          </note>
          <note>
            Det gäller också att det fungerar med ledningen. Därför pekade
            Försvarsberedningen exempelvis på att MSB behöver komma tillbaka
            igen under Försvarsdepartementet. Av någon outgrundlig anledning
            som aldrig har förklarats flyttade regeringen 2014 över MSB till
            Justitiedepartementet.
          </note>
          <note>
            Som vi påpekade i Försvarsberedningen och alla partier var överens
            om behöver det vara en tydlig ledning, för om det värsta händer
            är det viktigt. Därför är det värt att påpeka i dag att det här
            ligger kvar i regeringens byrålåda men att det behöver tas fram
            vem som gör vad.
          </note>
          <note>
            Jag tänker också på branden 2018, då det var ganska besynnerligt
            egentligen. Jag minns tydligt att den förre generaldirektören
            för MSB sa att han fick en magkänsla att han skulle åka upp till
            Norrland just när det började brinna och att till hans förvåning
            började folk lyssna på honom.
          </note>
          <note>
            Så här kan vi inte ha det. Vi måste ha ordning på detta med ledning
            och struktur. Därför behöver MSB få muskler så att man kan leda.
          </note>
          <note>
            Vi har en reservation som handlar just om brandförsvaret. Där
            har det nu skett vissa förbättringar, men det duger inte.
          </note>
          <note>
            Fru talman! Vi har påpekat gång efter annan att Försvarsmakten
            har väldigt fina helikoptrar. De är bra, och jag tänker särskilt
            på Black Hawk. Det finns 15 stycken som kan ta 2 500 liter vatten
            varje gång de lyfter och kan göra en enorm insats. De får hjälpa
            till om de kan, men de borde naturligtvis få uppdraget att förbereda
            sig och ha beredskap för att kunna hjälpa till på ett helt annat
            sätt än i dag, inte bara när de råkar ha möjlighet. Det här är
            en viktig sak som behöver ändras.
          </note>
          <note>
            En annan sak som vi tar upp i vår reservation är något som fortfarande
            är olöst. Sjöfartsverket har sju helikoptrar. De står oftast fint
            parkerade på olika ställen runtom i landet. De har en krok så
            att de skulle kunna hjälpa till att lyfta brandtunnor. Men de
            har inte kommit dit. Det har gjorts utredningar och tillstånden
            finns, men ingenting händer. Så här kan vi inte ha det.
          </note>
          <note>
            Fru talman! Ett exempel är när det för några år sedan brann på
            vackra Gotland. Från den station där helikoptern stod såg man
            branden, men man kunde inte göra någonting. Så kan vi inte ha
            det. Vi kan ju inte använda de gemensamma resurserna på ett så
            oansvarigt sätt. Särskilt helikoptrar är ett typexempel på att
            vi vid en återuppbyggnad av civilt försvar måste använ ­ da de
            resurser som vi har på ett ändamålsenligt sätt och på det viset
            stärka krisberedskapen.
          </note>
          <note>
            Sverige är det land i Europa som har mest skog. Som påpekades
            av en annan talare här fick vi hjälp från Europa, och det ska
            vi vara evigt tacksamma för. Sverige som är störst när det gäller
            skog var väldigt lätt att få på knäna. Så kan vi inte ha det.
            Vi måste ju vara en stormakt när det gäller den här typen av bekämpning
            och få en ordning som gör att Försvarsmakten kan hjälpa till på
            ett annat sätt än i dag och också att Sjöfartsverkets helikoptrar
            kan användas. På det sättet kommer vi att ha större möjligheter
            att släcka nästa gång det brinner, för tyvärr kommer det att brinna
            igen.
          </note>
          <note>
            Fru talman! Sedan gäller det också livsmedelsförsörjningen. På
            90-talet stod den inhemska livsmedelsförsörjningen för 75 procent.
            I dag har den sjunkit till under 50 procent, medan den i vårt
            grannland Finland fortfarande ligger på 80 procent. Därför behöver
            vi klassa livsmedelspro ­ duk ­ tion som samhällsviktig verksamhet.
            Finland – vi pratar mycket om Finland, men det är faktiskt ett
            föredöme – kan se till att ha mat till sina medborgare ett halvår.
            I Sverige klarar vi oss kanske tio dagar, om det vill sig väl.
            Vi har kort sagt en hemläxa att göra. Vi måste se till att detta
            får högsta prioritet.
          </note>
          <note>
            Det gäller också en sådan sak som att cyberattacker ökar. Alla
            våra grannländer har ett cybersäkerhetscenter eller en myndighet
            som har huvudansvaret. Vi skapar nu i Sverige ett cybersäkerhetscenter,
            men då är det fyra myndigheter som ska dela på ansvaret. Problemet
            är att det faller mellan stolarna. Ansvaret är inte tydligt. Så
            här kan vi inte ha det. Därför behöver i det här typexemplet FRA
            få huvudansvaret. Så småningom behöver det också bli, som i andra
            länder, en myndighet som har ansvaret.
          </note>
          <note>
            Med dessa ord, fru talman, yrkar jag återigen bifall till reservation
            4 under punkt 1.
          </note>
          <note>
            Anf. 9 KALLE OLSSON (S):
          </note>
          <note>
            Fru talman! Vi debatterar i dag betänkandet Samhällets krisberedskap
            . Det är många viktiga och allvarliga frågor som tas upp i detta
            betänkande, och det är glädjande att se det engagemang som riksdagens
            ledamöter ger uttryck för med den rika motionsfloran. Här finns
            motioner om Kustbevakningen, beredskapsplaneringen, de frivilliga
            försvarsorganisationerna och mycket, mycket annat.
          </note>
          <note>
            Det är också positivt med den breda samsyn som finns i denna
            kammare mellan riksdagens partier när det gäller behovet av att
            stärka vår krisberedskap och att fortsätta arbetet med att bygga
            upp vårt civila försvar. Denna samsyn manifesterades tydligt i
            förra årets inriktningsbeslut för totalförsvaret. Den S-ledda
            regeringen tillsammans med samarbetspartierna kom då överens om
            den största satsningen i modern tid på det civila försvaret. Under
            de kommande åren tillförs totalt 4,2 miljarder kronor.
          </note>
          <note>
            Behovet av en robust beredskap handlar i grunden om att säkerställa
            våra mest grundläggande behov i tider av svåra påfrestningar.
            Det räcker väl med att blicka tillbaka på det senaste året för
            att se vad det mer konkret kan handla om.
          </note>
          <note>
            Pandemin är en kris som särskilt har satt vissa frågor kring
            vår beredskap i blixtbelysning. Det handlar exempelvis om vikten
            av att kunna tillhandahålla tillräckligt med skyddsutrustning,
            att reda ut ansvarsförhållanden mellan statlig, regional och lokal
            nivå och en mängd andra frågor, som att kunna skala upp sjukvården.
          </note>
          <note>
            Tack vare beslut tagna faktiskt före pandemins utbrott har vi
            kommit en bit på vägen nu när det gäller att omhänderta dessa
            och en hel del andra frågor kopplade till vår beredskap. Exempelvis,
            som flera ledamöter har varit inne på, presenterades nyligen Barbro
            Holmbergs utredning om ledning och ansvar kring det civila försvaret.
            Där föreslås en mer rationell ledningsstruktur vid händelse av
            kriser eller ytterst krig. Nyligen kom också utredningen om hälso-
            och sjukvårdens beredskap med en rad förslag, bland annat om förbättrad
            tillgång till viktiga läkemedel genom ett system för ökad lagerhållning
            och distribution.
          </note>
          <note>
            Också värt att nämna i det här sammanhanget är att verksamheten
            i det mycket emotsedda nationella cybersäkerhetscentret nu är
            igång. Vid årsskiftet öppnar den nya myndigheten för psykologiskt
            försvar. Och så här kan man, fru talman, fortsätta att räkna upp
            de många aktiviteter som sker och initiativ som tas inom områdena
            krisberedskap och civilt försvar. För att sammanfatta det kan
            man säga att det händer väldigt mycket på många olika områden
            samtidigt.
          </note>
          <note>
            Just denna stora mängd processer som sker är också lite grann
            utmaningen med krisberedskapen och det civila försvaret. Till
            skillnad från det militära försvaret ankommer ju inte den civila
            beredskapen bara på en myndighet med en generaldirektör med en
            avdelad budget att omhänderta, utan ansvaret är fördelat på en
            mängd olika aktörer. Det är kommuner, regioner, länsstyrelser,
            hela näringslivet, riksdag, regering och naturligtvis också vi
            som enskilda medborgare som har ett ansvar för detta.
          </note>
          <note>
            Det civila försvaret och krisberedskapen är, måste man säga,
            en väldigt komplex organism. Från riksdagens sida har vi nu en
            viktig uppgift att följa upp att det stora beslut som fattades
            av den här kammaren i fjol verkställs i linje med propositionens
            intentioner.
          </note>
          <note>
            Vad som därtill behövs, fru talman, tror jag är en större diskussion
            om samhällets organisering. Det är en diskussion som tangerar
            ideologiska frågeställningar som synen på staten och synen på
            det offentliga, det vi har tillsammans.
          </note>
          <note>
            USA:s tidigare president Ronald Reagan sa en gång att de nio
            farligaste orden på det engelska språket är: Jag kommer från regeringen,
            och jag ska hjälpa dig.
          </note>
          <note>
            Reagans ord omsattes under 80- och 90-talen i en politik där
            staten närmast kom att ses som det stora problemet, som ett hinder
            mellan fria individer och något slags nyliberal härlighet. Över
            hela västvärlden gick en våg av privatiseringar, avregleringar
            och stora skattesänkningar, också här i Sverige.
          </note>
          <note>
            Vad vi däremot ser i dag, inte minst under denna pandemi, är
            hur oerhört beroende vi är av varandra och hur oerhört beroende
            vi är av starka, välfungerande institutioner. Ensam är inte stark.
          </note>
          <note>
            Därför behöver vi, kanske vissa partier mer än andra, kritiskt
            fråga oss vad privatiseringar och avregleringar av kollektiva
            nyttigheter har innebu ­ rit för vår beredskap. Var det exempelvis
            rätt att avreglera apoteksmark ­ naden utan hänsyn tagen till
            vilken aktör som faktiskt skulle säkerställa läkemedelsförsörjningen
            i händelse av en kris? Blir sjukvården i en kris ­ situation starkare
            av att vara uppsplittrad på en mängd mindre aktörer? Är det rätt
            att sälja ut viktig statlig infrastruktur till högstbjudande?
          </note>
          <note>
            Man kan inte, fru talman, vara för en stark offentlig sektor
            i kristid för att sedan vara emot densamma när krisen är över.
          </note>
          <note>
            Vad som också har blivit kännetecknande för det moderna samhället,
            och som kan sägas vara samma andas barn, är hur styrmodeller hämtade
            från tillverkningsindustrin som on demand, just-in-time och lean
            produc ­ tion har kommit att tillämpas inom en mängd samhällssektorer
            utan hänsyn till de påfrestningar som en kris eller ett krig medför.
            Minsta lilla störning i dessa system riskerar att få stora konsekvenser
            på samhällets funktiona ­ litet.
          </note>
          <note>
            Det tycks, fru talman, som att vi fortfarande har att förstå
            hur vi – för att tala marknadslingo – rätt ska prissätta vår beredskap.
          </note>
          <note>
            Med det, fru talman, och med en förhoppning om en fortsatt diskussion
            och dialog kring dessa frågor, yrkar jag bifall till utskottets
            förslag i betänkandet.
          </note>
          <note>
            Anf. 10 SVEN-OLOF SÄLLSTRÖM (SD) replik:
          </note>
          <note>
            Fru talman! Kalle Olsson nämnde i sitt anförande on demand och
            just-in-time. Jag satt faktiskt och tänkte exakt på de begreppen.
            När det gäller samhällskritiska system är det naturligtvis riskfyllt
            att stat, kommun, landsting och andra offentliga verksamheter
            ägnar sig åt just-in-time och on demand. Samhällskritiska system
            måste ju ha en robusthet så att de klarar av att leverera det
            medborgarna behöver.
          </note>
          <note>
            Därför är det lite med oro jag ser på exempelvis energiförsörjningen
            i Sverige. Svenska kraftnät kontrollerar inför varje säsong om
            vi har tillräckligt mycket kapacitet för att klara de värsta kylmånaderna
            januari och februari. Man tittar och säger: Här har vi ett kritiskt
            moment. Vad kan vi få från omvärlden, från Norge, Polen och andra?
            Ja, men det finns tillräcklig kapacitet. Fine .
          </note>
          <note>
            Sedan får man uppdraget att kolla hur de andra länderna bedömer
            den kapacitetsbrist som kan dyka upp mitt i vintern. Det visar
            sig att de hade räknat med samma kapacitetsöverskott. Det vill
            säga: När vi står där med en snöfattig vinter och en torr sommar
            kan krisen vara ett faktum.
          </note>
          <note>
            I all utveckling vi gör – jag är inte utvecklingsfientlig, tvärtom;
            vi ska ha en utveckling – måste vi hela tiden tänka på de robusta
            systemen. De måste alltid funka. Vi måste alltid tänka på det
            värsta scenariot – inte minst när det gäller energiförsörjningen,
            för den är ju i många stycken livsviktig för ett kallt land som
            Sverige.
          </note>
          <note>
            Hur ser Kalle Olsson, regeringen och det socialdemokratiska partiet
            på just den biten, att vi måste bygga ett robust energisystem?
            Visst, vi ska ta höjd för klimatförändringen, men vi måste ändå
            ha en leverans av energi i Sverige så att vi klarar alla lägen.
            Jag vill ha ett svar på hur ni ser på den utvecklingen.
          </note>
          <note>
            Anf. 11 KALLE OLSSON (S) replik:
          </note>
          <note>
            Fru talman! Jag kan verkligen hålla med om det Sven-Olof Sällström
            säger när det gäller vikten av en robust energiförsörjning för
            att allting annat i samhället ska fungera. I stort sett oavsett
            vad vi talar om är basen att vi har en säker och robust energiförsörjning.
          </note>
          <note>
            I Sverige har vi en energimix som ger en stabilitet och en långsiktighet
            i vår planering. Den ska vi slå vakt om. Vi ska också säkerställa
            att vi bygger en infrastruktur, vilket är ett arbete som just
            nu pågår, som stärker överföringskapaciteten över hela landet.
          </note>
          <note>
            Det finns nog inget enkelt svar på detta, men att vi säkerställer
            en ökad energiproduktion i Sverige är en oerhört central fråga,
            liksom att vi säkerställer att vi har överföringskapacitet över
            landet. Jag kommer själv från ett område i landet där vi har väldigt
            mycket vattenkraft. Vi ser nu en ökad efterfrågan på energiproduktion
            i norra Sverige. Oftast handlar diskussio ­ nen om att vi ska
            föra över energi ned till södra Sverige; jag tror att vi i framtiden
            också kommer att behöva tala mer om hur vi säkerställer en överföringskapacitet
            norrut i vårt land.
          </note>
          <note>
            Det är alltså flera frågor som måste omhändertas i detta.
          </note>
          <note>
            Anf. 12 SVEN-OLOF SÄLLSTRÖM (SD) replik:
          </note>
          <note>
            Fru talman! Det Kalle säger här låter bra. Men faktum är ändå
            att vi har en situation, precis som han säger, där vi behöver
            mer kapacitet i Sverige. Också omvärlden behöver mer kapacitet
            för att vi ska nå de klimatmål som vi alla strävar efter. Den
            kapaciteten finns inte i dag. Det överskottet finns inte när vi
            har en torr sommar.
          </note>
          <note>
            Vi har ett Ryssland som levererar en stor del av energin som
            Tyskland förbrukar i dag. Vi vet att de tidigare har stängt av
            gaskranen för grannar som inte politiskt lever upp till deras
            mål. Vi lever i en osäker värld. Vi kan inte ha det så.
          </note>
          <note>
            Kalle Olsson är ju från Jämtland. Jag har själv bott i Jämtland.
            Numera bor jag i Västnorrland, i Ånge, tio mil från Östersund.
            Någonting som oroar mina väljare i Ånge, och säkert också i Jämtland,
            är att det hos vissa myndigheter och även politiker som Kalle
            Olssons parti samarbetar med finns en vilja att strypa möjligheterna
            att använda öppna spisar, vedeldade pannor och kakelugnar. Man
            har framfört att det ska vara förbjudet att nyinstallera vedeldade
            spisar för att laga mat. Men – det vet både du och jag – det skulle
            ju inte funka hos oss. Om du bor i en ensligt belägen by i västra
            Jämtland, hur skulle du då klara dig vid ett strömavbrott om du
            inte får elda i din öppna spis eller inte ens har fått installera
            en öppen spis, en kamin eller vad det nu kan vara?
          </note>
          <note>
            Kan du lova mig, Kalle Olsson, att de som bor i glesbygd kommer
            att få elda i sina öppna spisar, använda sina gamla Husqvarnajärnkaminer
            för att laga sin mat och behålla sin kakelugn för uppvärmning?
          </note>
          <note>
            Anf. 13 KALLE OLSSON (S) replik:
          </note>
          <note>
            Fru talman! Jag kan lova att frågan om en robust energiförsörjning
            i vårt land är av högsta prioritet. Det framgår också om man läser
            exempelvis inriktningspropositionen, som vi fattade beslut om
            i den här kammaren förra året. Det är en helt central del när
            vi talar om krisberedskap och inte minst civilt försvar.
          </note>
          <note>
            Jag har själv fyllt upp mitt förråd av ved för kommande vintersäsong.
            Jag ser fram emot att få använda den veden vid behov. Det är både
            en källa till värme och ett litet komplement till fredagsmyset,
            om man får uttrycka det på det sättet. Det är viktigt.
          </note>
          <note>
            Skämt åsido: Vi måste naturligtvis säkerställa att vi utvecklar
            de energislag vi har i landet sedan tidigare. Vi måste också naturligtvis
            jobba vidare för att utveckla vindkraft, vattenkraft, vågkraft,
            solkraft och så vidare – dels för att det är rätt väg att gå kopplat
            till den klimatkris som vi befinner oss i, dels för att det är
            en del i att bygga ett robust samhälle för framtiden.
          </note>
          <note>
            Anf. 14 MIKAEL OSCARSSON (KD) replik:
          </note>
          <note>
            Fru talman! Jag skulle vilja passa på att ställa tre frågor till
            ledamoten Kalle Olsson.
          </note>
          <note>
            Först vill jag ta upp det här förslaget vi hade och som alla
            partier var överens om i Försvarsberedningen för tre och ett halvt
            år sedan, nämligen att MSB skulle tillbaka under Försvarsdepartementet.
            Det skulle vara en viktig del i återuppbyggnaden av det civila
            försvaret. Hur ligger vi till med det? Det var den första frågan.
          </note>
          <note>
            Den andra frågan handlar om det här med bränder och civil beredskap
            när det gäller den delen. Då tänker jag att erfarenheten är, vilket
            jag var inne på i mitt tal också när det gäller Försvarsmakten,
            att Försvarsmakten kan hjälpa till men bara om de råkar ha möjligheten
            att göra det. Är det inte rimligt att de får i uppdrag att planera
            för att kunna hjälpa till och att man kan hitta ett ersättningssystem
            som fungerar så att vi kan använda de resurser som vi har?
          </note>
          <note>
            Den tredje frågan handlar om det här med Sjöfartsverket och deras
            fina helikoptrar som är typgodkända för att ha en krok under sig
            och därför skulle kunna vara en viktig del i att kunna bekämpa
            bränder. Vi vet att det är allra viktigast med bekämpningen initialt,
            just när det har börjat brinna. Erfarenheten från de här bränderna
            är att man då måste ha stora resurser. Det är bättre med lite
            för mycket resurser i början så att man släcker ordentligt och
            branden inte kan sprida sig vidare. Det borde alltså vara en viktig
            sak att fixa det här.
          </note>
          <note>
            Den tredje frågan är därför: Hur går det med Sjöfartsverkets
            helikoptrar – kommer de att få uppdrag att montera de här krokarna
            så att helikoptrarna kan vara en del i bekämpningen av nästa skogsbrand?
            För det kommer ju tyvärr att uppstå skogsbränder igen med tanke
            på att vi är de som har mest skog i Europa.
          </note>
          <note>
            Anf. 15 KALLE OLSSON (S) replik:
          </note>
          <note>
            Fru talman! När det gäller den första frågan från Mikael Oscarsson
            är det ytterst en fråga för statsministern hur han väljer att
            organisera Regeringskansliet. Vi kan konstatera att i Barbro Holmbergs
            utredning finns en tydlig styrning där rörande att MSB bör få
            ett utvidgat mandat och en mer samordnande roll när det gäller
            att styra det civila försvaret och krisberedskapen.
          </note>
          <note>
            Sedan är det väl helt enkelt så att oavsett hur man skär korven
            kommer man alltid att hamna i olika skärningspunkter. Jag tror
            inte att det finns någon enkel lösning på att samla all kompetens
            på ett ställe, särskilt inte på det här området där vi egentligen
            talar om hela samhällets beredskap. Det går inte att stoppa in
            allt i ett departement, utan här kommer vi alltid att behöva ha
            samarbete och samordning mellan departement, mellan myndigheter
            och med det övriga Sverige.
          </note>
          <note>
            Jag vänder mig lite mot inställningen som hörs från vissa partier
            och från Mikael Oscarsson om att bara vi gör en organisatorisk
            förändring kommer allting att lösa sig, för så är det nog inte.
            Det här är komplexa frågor där väldigt många måste ta ett väldigt
            stort ansvar och där vi måste jobba tillsammans.
          </note>
          <note>
            Fru talman! När det gäller skogsbränderna har Sverige på kort
            tid utvecklat sig till något av en hubb när det gäller skogsbrandsbekämpning
            i norra Europa. Vi har kommit, måste man säga, väldigt långt på
            några år. Det var, kan man tycka, en reaktion på de allvarliga
            händelser som vi såg inte minst under skogsbrandssommaren 2018.
            På kort tid har vi nu skaffat flygande kompetens för att släcka
            bränder både med mindre flygplan och med helikoptrar. Vi har därtill
            också, som Mikael Oscarsson var inne på, militärens resurser och
            andra resurser.
          </note>
          <note>
            Anf. 16 MIKAEL OSCARSSON (KD) replik:
          </note>
          <note>
            Fru talman! Jag tror att det kan vara bra att påminna kammaren
            och svenska folket om att det här förslaget inte var någonting
            bara från Kristdemokraterna – även om jag ofta talar om det –
            utan det var någonting som vi alla partier faktiskt var överens
            om i Förs varsberedningen. Det här var en pelare i det förslag
            vi hade. Vår tanke var att det måste fungera i en kris men också
            i ett krig.
          </note>
          <note>
            Erfarenheten är att det är viktigt med ordergivning, särskilt
            vid ett sådant skarpt läge. Historiskt har det i alla år före
            2014 varit så att man har haft MSB under Försvarsdepartementet.
            Det här är nog alltså en lite viktigare fråga än att bara tala
            om hur man skär korven, som var uttrycket som ledamoten var inne
            på. Jag tror faktiskt att frågan förtjänar en större vikt.
          </note>
          <note>
            Vi lade fram förslaget att det här inte var någon korvfråga,
            en obetydlig fråga, utan det var viktigt att få ordergivningen
            på plats. Sedan är det bra att det har kommit till resurser när
            det gäller brandbekämpning, men det är ändå så att det har påpekats
            gång efter annan att när det gäller återuppbyggnad av civilt försvar
            är detta med helikoptrar centralt. Det är dyrt och är en resurs
            som få kan ha, det vill säga vi måste ha samma typ av helikoptrar,
            vara samordnade och vid kriser kunna använda detta maximalt.
          </note>
          <note>
            Då blir det ändå, fru talman, att jag som en gummiboll kommer
            tillbaka till frågan: Hur blir det, konkret, med den här lagstiftningen?
            Kan Försvarsmakten hjälpa till på ett annat sätt nästa gång det
            brinner så att vi därmed kan använda de resurser vi har? Och hur
            går det med Sjöfartsverkets helikoptrar – kommer de att få dit
            de krokar som skulle kunna finnas där så att de helikoptrarna
            kan hjälpa till?
          </note>
          <note>
            Anf. 17 KALLE OLSSON (S) replik:
          </note>
          <note>
            Fru talman! Jag utvecklar gärna lite till när det gäller organiseringen
            av krisberedskapen inom det civila försvaret. Det finns många
            aspekter på detta.
          </note>
          <note>
            Mikael Oscarsson pratar om ordergivning. Man ska ändå komma ihåg
            att vi har en ansvarsprincip som väger tungt i de här sammanhangen.
            Vi har inte ministerstyre på det sättet, utan vi har självständiga
            myndigheter som jobbar utifrån instruktioner, förordningar, regeringsuppdrag,
            budget och så vidare. Det är basen, och det tror jag är viktigt
            att vi påminner oss om så att vi inte ger intryck av att regeringen
            ger order och styr exempelvis bekämpning av en skogsbrand, för
            det är inte riktigt så det fungerar.
          </note>
          <note>
            Det finns också en annan poäng i detta som jag gärna lyfter fram.
            Den är att den organisation som vi har i dag, när de här frågorna
            ligger under Justitiedepartementet, innebär att MSB som hanterar
            krisberedskap har upparbetade och etablerade relationer mellan
            handläggare och mellan myndigheterna som sedan är väldigt värdefulla
            att använda sig av i kris. Det tror jag är någonting som man ska
            slå vakt om: Relationer som är upparbetade under normala omständigheter
            ger ett mervärde när krisen är ett faktum.
          </note>
          <note>
            Fru talman! När det gäller helikopterförmågan hjälper ju Försvarsmakten
            till. De gör enorma insatser. De har gjort de under de senaste
            skogsbrandsbekämpningarna och kommer säkert att göra det i framtiden.
            Det är jag helt övertygad om.
          </note>
          <note>
            Sedan tror jag, när det gäller det som Mikael Oscarsson var inne
            på rörande samordning och upphandling av exempelvis helikoptrar
            i framtiden, att vi har en läxa att göra som land. Vi är ett litet
            land och behöver nog bli lite bättre på att samordna oss och få
            ut mesta möjliga effekt när vi gör den här typen av upphandlingar.
          </note>
          <note>
            Anf. 18 ALEXANDRA ANSTRELL (M) replik:
          </note>
          <note>
            Fru talman! När jag flyttade från Jämtland till Stockholm kunde
            man inte gå till apoteket efter klockan 18 . På helgen kunde man
            inte gå till apoteket. Om något hände fick man vänta till måndagen
            eller åka till ett jourapotek här inne i stan vid Centralen. Jag
            tyck te att det var bra. I dag kan man gå till apoteket en ganska
            stor del av dygnet. Du kan gå dit när du ändå handlar mat. Det
            tycker jag är fantastiskt bra.
          </note>
          <note>
            Vi är beroende av varor och tjänster från hela näringslivet.
            Men det låter som att ledamoten Olsson faktiskt pratar om att
            de här privata aktö ­ rerna inte borde få finnas kvar, för då
            kan vi inte ha någon beredskap, och alltså måste vi styra över
            dem. Har jag uppfattat ledamoten Olsson rätt?
          </note>
          <note>
            Näringslivet, från små, enskilda företagare till stora, multinationella
            företag, äger resurser som vi är beroende av. Det är inte i dag
            som det var för 30 år sedan. Vi har utvecklats.
          </note>
          <note>
            Jag har två frågor om beredskapslager. Vi har väntat väldigt
            länge på att få fram någonting om det – hur det kan se ut och
            när vi kan se någon form av sådana lager. Men det dröjer från
            regeringspartierna. Det utreds och utreds och utreds. Jag läste
            en artikel häromdagen om att Sverige kanske är landet som utreder
            ihjäl sig.
          </note>
          <note>
            Jag tror att det är jätteviktigt att vi använder oss av näringslivet
            och att vi jobbar tillsammans med näringslivet. Försvarsberedningen
            var också överens om att man behövde ett näringslivsråd för totalförsvaret
            , men inte heller det har vi sett röken av. När kommer det, ledamoten
            Kalle Olsson?
          </note>
          <note>
            Anf. 19 KALLE OLSSON (S) replik:
          </note>
          <note>
            Fru talman! Alexandra Anstrell har rätt i att det här i Stockholm
            snart inte finns ett apotek i vartannat gathörn utan i varje gathörn.
            Det är så klart en tillgänglighet som många säkert värdesätter.
            Men jag valde i mitt anförande att belysa frågan framför allt
            utifrån ett beredskapsperspektiv. Det var trots allt på det sättet
            att regeringen Reinfeldt, när man för ett antal år sedan avreglerade
            apoteksmarknaden, glömde bort eller bortsåg från att fördela ett
            beredskapsansvar. Var det inte ett missgrepp, Alexandra Anstrell?
            Ser du inga problem med det?
          </note>
          <note>
            Jag ser stora problem med det. En effekt är att vi nu, när vi
            bygger upp det civila försvaret igen, får ge utredningsuppdrag
            för att titta på hur vi ska kunna ta tillbaka den förmågan. Åsa
            Kullgren , statlig utredare, kom för en tid sedan med förslag
            på hur vi ska bygga upp en robust läkemedelsförsörjning igen,
            hur vi ska ta tillbaka beredskapsapoteken igen. Jag tycker att
            det är väldigt relevanta frågeställningar när vi bygger upp ett
            civilt försvar. Och jag tycker att det sätt på vilket den dåvarande
            moderata regeringen hanterade frågan var oansvarigt.
          </note>
          <note>
            I nästa replik kommer jag gärna tillbaka till näringslivets roll
            i totalförsvaret. Det är en helt avgörande del. Precis som ledamoten
            var inne på har samhället förändrats i många avseenden sedan vi
            senast hade ett civilt försvar. Vi kommer att behöva samarbeta
            nära och mycket med näringslivet. Jag upplever också att det finns
            ett starkt engagemang hos näringslivet, inte minst på branschnivå,
            för att vara involverade och ta ansvar i uppbyggnaden av totalförsvaret.
          </note>
          <note>
            Anf. 20 ALEXANDRA ANSTRELL (M) replik:
          </note>
          <note>
            Fru talman! Jag kan inte tacka Kalle Olsson för svaren, eftersom
            jag bara fick motfrågor.
          </note>
          <note>
            Menar Kalle Olsson att vi inte kan bygga upp beredskapslager
            utan näringslivet? Menar Kalle Olsson att vi ska göra det helt
            statligt?
          </note>
          <note>
            Jag undrar också om det här med el, som diskuterades i tidigare
            replikskifte. I dessa kristider är det många som har flyttat ut
            på landet. Man väljer att bo där man kanske kan ha en vedspis
            eller liknande och där man kan hugga sin ved, som Kalle Olsson
            också har gjort. Man preppar för att klara sig under kris och
            kanske också krig.
          </note>
          <note>
            På många ställen, till exempel både Ragunda och Offerdal i Kalle
            Olssons hemlän, planerar man för stora vindkraftsparker. De skulle
            stå där och kanske förstöra för dem som har flyttat ut, för dem
            som har valt att flytta dit för att få ett helt annat boende än
            tidigare.
          </note>
          <note>
            Jag undrar om ledamoten Olsson ser att det kan finnas någon minimi-
            eller maxnivå för hur mycket en kommun ska bidra till elförsörjningen.
            Mycket av den elförsörjning som skapas i Jämtland, som Kalle Olsson
            var inne på tidigare, skapas genom vattenkraft. Ska man lägga
            alla ägg i en korg, eller ska man kunna sprida ut det?
          </note>
          <note>
            Anf. 21 KALLE OLSSON (S) replik:
          </note>
          <note>
            Fru talman! Det här är tjusningen med att hålla på med den här
            typen av frågor. Vi pratar om vindkraft i Ragunda, och vi pratar
            om livsmedelsförsörjning och näringslivets roll – en massa olika
            frågor. Det är jätteroligt och framför allt jätteviktigt.
          </note>
          <note>
            Jag vill gå tillbaka till det Alexandra Anstrell sa i sin första
            replik till mig om att det utreds, och det utreds . Ja, tack och
            lov för att vi har börjat åtminstone utreda och också börjar komma
            en bit på vägen. Det civila försvaret avvecklades i stort sett
            helt och hållet. Vi har ett enormt arbete framför oss med att
            bygga upp den förmågan igen. Vi var en gång i tiden världsledande
            på området, och nu ska vi bygga upp en förmåga igen.
          </note>
          <note>
            Det är klart att vi måste utreda. Det måste utredas på längden
            och tvären. Och det kommer att behövas ännu mer utredningar. Tack
            och lov för det! Det betyder att vi är på gång och att vi tar
            det på allvar. Vi gör den största satsningen på det civila försvaret
            i modern tid. Vi gör den största satsningen på det militära försvaret
            sedan 50-talet. Det händer nu. Det händer under en S-ledd regering.
            Vi går nu i rätt riktning. Det är viktigt att slå fast.
          </note>
          <note>
            När det gäller näringslivets roll redovisade inrikesminister
            Mikael Damberg så sent som i tisdags om sina dialoger med näringslivet
            för försvarsutskottet. Kammaren antog också för bara ett par månader
            sedan en försvarsproposition där det tydligt anges att vi ska
            inrätta ett tvärsektoriellt näringslivsråd. Det kommer att ske.
          </note>
          <note>
            En utredning tittade redan 2019 på de här frågorna. Tyvärr måste
            vi konstatera att den inte gav alla de svar som vi då hade hoppats
            på. Men arbetet måste fortsätta, inte minst kopplat till försörjningsberedskapen.
          </note>
          <note>
            Anf. 22 CAMILLA HANSÉN (MP):
          </note>
          <note>
            Fru talman! I dag debatterar vi samhällets krisberedskap. Vad
            är då en kris?
          </note>
          <note>
            På krisinformation.se finns följande information från MSB: ”
            Ordet kris betyder olika saker för olika människor. … En kris
            hotar grundläggande funktioner och värden som exempelvis elförsörjningen,
            vår hälsa eller vår frihet. Det kan handla om att väldigt många
            människor drabbas eller att en händelse får så stora konsekvenser
            att samhället inte fungerar som det ska. Ibland används begreppet
            ’extraordinär händelse’. Det är en händelse som avviker från det
            normala och innebär en allvarlig störning eller en överhängande
            risk för en allvarlig störning i viktiga samhällsfunktioner. Extrem
            väderlek – som vi sett flera exempel på de senaste åren – kan
            vara en extraordinär händelse. - - - Misslyckas de ansvariga med
            att lindra effek ­ terna av en kris kan allmänheten förlora förtroendet
            för regering och myndigheter. Det kan i sin tur hota den nationella
            säkerheten och demokratin.”
          </note>
          <note>
            Där har vi innebörden i begreppet kris, enligt MSB:s definition.
          </note>
          <note>
            För att kunna göra det som behöver göras, i rätt tid och med
            rätt insats, behövs en tydlig organisation där alla inblandade
            myndigheter och andra parter vet vad de ska göra. Vi är bara människor,
            så vi kommer säkert inte att vara fullt beredda på varje extraordinär
            händelse som kan inträffa, men vår ambition måste ändå vara att
            hela tiden förbereda oss för det.
          </note>
          <note>
            Att vi behöver ha beredskap för olika sorters kriser har blivit
            tydligt genom åren med enorma skogsbränder, översvämningar och
            andra extrema väderhändelser. De blir också allt fler eftersom
            klimatförändringarna gör sig påminda, även i vårt land. Vi behöver
            också ha beredskap för att hantera flera olika typer av kriser
            vid samma tillfälle.
          </note>
          <note>
            Det har visat sig att vi inte riktigt har den beredskap som vi
            borde ha. Det har blivit extra tydligt under pandemin. För att
            vara tydlig: krisberedskapen behöver stärkas, mer än hittills
            och till och med mer än vi planerar att göra.
          </note>
          <note>
            Vi har nyss tagit del av utredningen om organisationen av civilt
            försvar, Struktur för ökad motståndskraft . Här finns många delar
            som är viktiga att genomföra. Utredningen har utgått från Motståndskraft
            som kom 2017. Vi vet alla att Sverige har genomlevt flera kriser
            sedan 2017. De lärdomarna måste vi ta vara på. Det har gjorts
            till viss del i utredningen, men i remissomgången kommer det säkert
            att komma fram fler lärdomar som vi behöver ta med oss.
          </note>
          <note>
            Miljöpartiet anser att det är av största vikt, som utredaren
            föreslår, att det civila försvaret så långt som möjligt ska bygga
            på strukturer och processer som redan används, som finns, inom
            krisberedskapen. Under de bränder, de översvämningar och den pandemi
            som vi har drabbats av har lärdomar dragits lokalt och regionalt.
            Det som är väl inarbetat i vardagen har också de bästa förutsättningarna
            att fungera under ansträngda förhållanden.
          </note>
          <note>
            Även flera av de större förändringar i organisationen som lyfts
            fram som förslag kommer att tydliggöra ansvar och leda till snabbare
            och mer kraftfulla insatser, när och där de behövs.
          </note>
          <note>
            Vi är bra på organisation i Sverige. När vi tänker till brukar
            det kunna bli välorganiserat. Och om det är någon gång samhället
            behöver vara välorganiserat är det vid kriser.
          </note>
          <note>
            Mat, vatten och värme är grundläggande för våra liv och behöver
            tillgodoses vid kriser. För att kunna göra det till hela befolkningen
            är samhället beroende av fungerande elförsörjning, transporter
            och i allt större utsträckning säkra och fungerande internetförbindelser.
            Men även med mycket robust infrastruktur och försörjning behövs
            en buffert vid plötsliga kriser, i form av beredskapslager och
            egna lager i hushållen.
          </note>
          <note>
            Livsmedel, sjukvårdsmateriel, läkemedel och bränsle är exempel
            på varor som behöver finnas i lager för att samhället ska få tid
            till omställning när handelns mekanismer rubbas. Nuvarande lagerhållning
            är inte tillräckligt omfattande, och ansvarsförhållandena har
            visat sig vara oklara. Lagerhållningen behöver därför förbättras
            steg för steg och hela tiden anpassas till de behov som finns
            i samhället. Vi har nu bara påbörjat en sådan resa.
          </note>
          <note>
            En del av lagerhållningen behöver ske centralt i statlig regi,
            men lager måste också finnas nära människor och verksamheter.
            Därför behöver alla delar av offentlig sektor samarbeta med näringslivet
            om lagerhållning av varor som är kritiska för försörjningen.
          </note>
          <note>
            För att försörjningsberedskapen ska utvecklas ytterligare avser
            regeringen att tillsätta en utredning om vad en nationellt samordnad
            försörjningsberedskap bör omfatta samt hur den bör organiseras
            och finansieras.
          </note>
          <note>
            Elförsörjningen är avgörande i hela spektrumet, från vardagliga
            kriser via gråzonsangrepp till konflikt på svensk mark. Att bygga
            ett robustare elsystem som bättre kan hantera avbrott i försörjningen
            från de platser i landet som står för en stor del av elförsörjningen
            kan gå hand i hand med att bygga ett elnät som är anpassat för
            en hög andel el från vind och sol.
          </note>
          <note>
            85 procent av Sveriges befolkning bor i städer eller tätorter.
            Det medför stora behov av godstransporter. Där har järnvägsnätet
            en viktig roll, både som transportör av gods och för att snabbt
            kunna förflytta många människor vid händelse av kris.
          </note>
          <note>
            Logistikplanering och själva transporterna utförs av tiotusentals
            privata aktörer. Ett stort antal myndigheter och företag ansvarar
            för samhällskritisk verksamhet som är beroende av transporter.
            Det är därför svårt för en enskild myndighet att göra prioriteringen
            av transporter, och ett system för ansvarsfördelning och fortsatt
            drift av transportsystemet behöver tas fram.
          </note>
          <note>
            Miljöpartiet tror av detta skäl att det är viktigt att ta ett
            helhetsgrepp om transportfrågan och om försörjningstryggheten
            vid kris och krig på samma sätt som Energimyndigheten i dag tar
            ett helhetsgrepp om energisystemet. Vad gäller transporter, drivmedel
            och energi behöver vi också planera utifrån den övergång till
            elektrifierade vägtransportsystem som förväntas ske de närmaste
            decennierna.
          </note>
          <note>
            För att öka självförsörjningsförmågan är det avgörande att svenskt
            jordbruk kan drivas utan import av insatsvaror. Ekosystemens skydd
            behöver förstärkas kraftigt. Hav, skog och jordbruksmark behöver
            ökat skydd så att ekosystemtjänsterna inte kollapsar och försörjningsförmågan
            inte urholkas.
          </note>
          <note>
            Just nu ligger vårt fokus på pandemin och de effekter den får
            och har fått på hela samhället. Men vi behöver också våga tänka
            tanken att vi behöver ha kapacitet att hantera fler kriser samtidigt.
          </note>
          <note>
            Miljöpartiet vill åter lyfta upp vatten. Rent vatten, dricksvatten
            och vatten till att vattna grödor är helt avgörande för ett fungerande
            samhälle. Vattenfrågan hamnar ofta i skymundan hos oss, för i
            Sverige har vi alltid haft god tillgång till vatten. Vi har fortfarande
            tillgång till vatten, men vi har genom åren också tagit det för
            givet och varit oförsiktiga.
          </note>
          <note>
            I dag är vissa vattentäkter och dricksvattenbrunnar förorenade
            av PFAS eller bekämpningsmedel. Många kommuner har enorma investeringsbehov
            för reparation och underhåll av vattenledningar. Flera avloppsreningsanläggningar
            är placerade så att de vid översvämningar kan brädda över orenat
            avloppsvatten och kontaminera dricksvatten. Vi vet att vatten
            kan kontamineras ganska enkelt i dag. Vi vet också att bristen
            på vatten, vid extrem torka som den vi upplevde för några år sedan,
            sätter igång en händelsekedja som blir svårhanterlig: inget foder
            till djuren, som måste slaktas, och inte tillräcklig kapacitet
            på slakterier.
          </note>
          <note>
            Mycket behöver alltså adresseras inom området vatten. Väldigt
            mycket av arbetet kan bedrivas med hjälp av naturens ekosystem
            och dess ekosystemtjänster. Tillsammans med naturen har vi stora
            möjligheter att få renare vatten och bättre vattenhållande förmåga
            i våra marker. Vattentäkterna behöver skyddas mot föroreningar.
            Fler våtmarker behöver anläggas för att förbättra vattenreningen
            och hålla kvar vattnet i markerna vid torka. Fler reservvattentäkter
            behövs, och dessa behöver göras redo för att tas i drift med kort
            varsel.
          </note>
          <note>
            Räddningstjänsten är den viktigaste resursen för snabba insatser
            vid olyckor, mot bränder och vid översvämningar. Räddningstjänsten
            behöver förstärkas och rekryteringen av deltidspersonal behöver
            underlättas så att en god krisberedskap alltid finns i hela landet.
            Räddningstjänsten är en central del i totalförsvaret. En väl fungerande
            räddningstjänst stärker alla andra delar av totalförsvaret.
          </note>
          <note>
            Samhällets beredskap är också helt beroende av arbetet som görs
            inom de olika frivilligorganisationerna. För att kompetens och
            resurser inom de olika organisationerna ska kunna nyttjas fullt
            ut vid exempelvis höjd beredskap behöver roller tydliggöras i
            relationen mellan olika aktörer. I det arbetet har MSB en viktig
            roll. De frivilliga försvarsorganisationerna får en utökad roll
            i totalförsvaret, och de välkomnar att deras möjligheter att bidra
            till totalförsvarets förmåga stärks långsiktigt.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Anf. 23 DANIEL BÄCKSTRÖM (C) replik:
          </note>
          <note>
            Fru talman! Camilla Hansén lyfter upp många viktiga perspektiv
            i sitt inlägg. Jag vill ställa några frågor utifrån det som nämndes
            om att i ökad omfattning skydda bland annat skog och jord. En
            av utgångspunkterna i arbetet med att stärka totalförsvaret och
            öka vår grundläggande beredskap och försörjningsförmåga handlar
            om att ta vara på naturresurserna på ett hållbart och klokt sätt.
            Vi måste inte minst stärka den lokala företagsamheten. Utifrån
            detta perspektiv är skogsägandet och skogsbruket långsiktigt avgörande
            för att vi ska kunna minska vår sårbarhet och vårt beroende av
            import av bränslen.
          </note>
          <note>
            Det här är en andemening i det motståndskraftsarbete som vi har
            jobbat med i Försvarsberedningen. Det är inte minst ur ett krisberedskapsperspektiv
            också viktigt att ge förutsättningar till det lokala företagandet
            och ägandet att kunna utvecklas. Detta behövs för att man ska
            kunna få fram bränslen och energimöjligheter så att sårbarheter
            minskar och robustheten ökar.
          </note>
          <note>
            Hur får Miljöpartiet ihop det här med sin syn på ägande och skogsfrå
            ­ gor framöver? Det gäller även de svåra frågor om vattenskydd
            och vatten ­ kraft som nu behandlas. Den småskaliga vattenkraften
            är i sig en viktig resurs i händelse av kriser. Genom den kan
            elförsörjningen fungera utloka ­ liserat i hela landet.
          </note>
          <note>
            Det finns mängder av frågor som måste sättas in i ett helhetsperspektiv.
            Jag vill ställa dessa frågor eftersom ledamoten tog upp att det
            behövs ett ökat skydd. Det tolkar jag som att man ska minska användningen
            av skogen.
          </note>
          <note>
            Anf. 24 CAMILLA HANSÉN (MP) replik:
          </note>
          <note>
            Fru talman! Skogspolitiken är en viktig fråga för Miljöpartiet
            och lika ­ så ekosystemtjänster. Vi behöver ha ett hållbart ekologiskt
            system. Det är nödvändigt för att vi till exempel ska kunna producera
            tillräckligt med livsmedel i landet.
          </note>
          <note>
            Daniel Bäckström tar också upp frågan om energi och energitillgång.
            Där vi kan använda bioenergi till bränsle är det klokt, särskilt
            i händelse av en kris. Då slipper vi vara beroende av exempelvis
            import av olja.
          </note>
          <note>
            Det som karakteriserar Miljöpartiets syn på skogen är helhetsperspektivet.
            Man ska kunna äga och förvalta sin skog klokt inför framtiden.
            Vi ska kunna använda skogen för det vi behöver, men det måste
            finnas en sund balans. Om vi överutnyttjar det som skogen eller
            jorden har att ge sätter det i längden obönhörligen krokben för
            oss när vi ska bygga upp ett starkt och resilient samhälle.
          </note>
          <note>
            Ledamoten väcker många viktiga frågor om hållbarhet i sin kommentar.
          </note>
          <note>
            Anf. 25 DANIEL BÄCKSTRÖM (C) replik:
          </note>
          <note>
            Fru talman! Vi behöver kunna hålla dessa frågor parallellt i
            ett långsiktigt perspektiv. Mycket av försvarsarbete och krisberedskapsarbete
            liksom den grundläggande vardagsberedskapen bottnar i att vi har
            livskraftiga företag runt om i hela landet. Vi har resurser runt
            om som kan vara behjälpliga i att hantera kriserna. Det såg vi
            inte minst vid skogsbrandsbekämpningen 2018 men också dessförinnan.
          </note>
          <note>
            Då är nyckeln för dessa entreprenörer, dessa markägare, att kunna
            ut ­ veckla sina verksamheter och ha förutsättningar att veta
            vad som gäller långsiktigt. Det är stora frågor i luften just
            nu. Det här kan ha bäring på vår förmåga att lösa våra beredskapsutmaningar
            framöver, så det är oerhört viktigt att vi i riksdagen är tydliga
            men också gör det vi kan för att ge goda förutsättningar till
            dessa markägare. Det som man bör ha i fokus är ägande ­ rätten,
            brukanderätten och möjligheten att inom den här balansen utveckla
            och producera mer. Det görs jättemycket fina insatser för att
            främja när ­ ingen. Därför ställer jag de här frågorna utifrån
            inlägget om att skydda mer. Då är logiken i hur man får ihop helheten
            en relevant fråga.
          </note>
          <note>
            Vi har ju återkommande de här praktiska försvars- och totalförsvarsdiskussionerna
            i utskottet. I dag diskuterar vi krisberedskap, och då är detta
            en viktig pusselbit i hur man ska få ihop den praktiska helheten
            långsiktigt och främja den lokala utvecklingen.
          </note>
          <note>
            Jag tackar för svaret, men vi får återkomma med mer i de här
            frågorna, tror jag.
          </note>
          <note>
            Anf. 26 CAMILLA HANSÉN (MP) replik:
          </note>
          <note>
            Fru talman! Jag håller helt med Daniel Bäckström om att det finns
            stora och viktiga frågor som man behöver fundera på när det gäller
            skogen och hur vi använder och skyddar den på bästa sätt. Det
            handlar verkligen om att vara ”inom den här balansen”, som ledamoten
            nämnde. Det här är frågor som vi kommer att diskutera mer och
            mer under våren när det gäller Skogsutredningen och behandlingen
            av den.
          </note>
          <note>
            Jag skulle också vilja understryka något som jag nämnde flera
            gånger i mitt huvudanförande, nämligen vikten av näringslivets
            olika aktörer när det gäller beredskapen. Där ingår skogsägare,
            jordbrukare och hela spekt ­ rumet av näringslivet i samhället.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 14.)
          </note>
          <note>
            § 10 Jordbrukspolitik
          </note>
          <note>
            Miljö- och jordbruksutskottets betänkande 2020/21:MJU17
          </note>
          <note>
            Jordbrukspolitik
          </note>
          <note>
            föredrogs.
          </note>
          <note>
            Anf. 27 KRISTINA YNGWE (C):
          </note>
          <note>
            Fru talman! Då är det dags att debattera miljö- och jordbruksutskottets
            betänkande MJU17 om jordbrukspolitik.
          </note>
          <note>
            Fru talman! Den debatt som nyss avslutades handlade om krisberedskap.
            Jag måste säga att det är väldigt passande att ha denna debatt
            om svenskt jordbruk precis därefter, för livsmedelsförsörjning
            är en oerhört viktig del i svensk krisberedskap och i samhällets
            motståndskraft. Men tyvärr är vår livsmedelsproduktion alltför
            sårbar.
          </note>
          <note>
            När vi stod i den här debatten i fjol hade coronapandemin ganska
            nyligen brutit ut. På sina håll hade butikshyllorna börjat gapa
            tomma sedan medborgare börjat hamstra inför en eventuell isolering.
            Även om frågan om livsmedelsförsörjning inte är riktigt lika påtaglig
            denna vår är frågan minst lika aktuell.
          </note>
          <note>
            Förra veckan arrangerade miljö– och jordbruksutskottet en utfrågning
            om lantbrukets sårbarhet med anledning av den rapport i ämnet
            som utskottet nyligen presenterat. Både rapporten och de medverkande
            på seminariet hade en väldigt stark samsyn. Svenskt lantbruk är
            sårbart, och svensk livsmedelsproduktion måste bli mer robust.
          </note>
          <note>
            Vi måste trygga tillgången till fossilfria drivmedel, säkerställa
            produk ­ tion i hela landet och vidta åtgärder för att hantera
            såväl för mycket som för lite vatten, till exempel genom dränering
            och bevattningsdammar. Vi måste också jobba för långsiktiga spelregler
            som gör lantbruket till ett attraktivt yrke som unga vågar satsa
            på.
          </note>
          <note>
            Just lantbrukets sårbarhet är en fråga som Centerpartiet prioriterade
            under arbetet med en svensk livsmedelsstrategi. Det är också en
            prioritering för oss nu när livsmedelsstrategin ska genomföras.
            I sommar presenteras en utredning om fossiloberoende lantbruk.
            Förhoppningsvis kommer den att presentera konkreta förslag på
            hur omställningen från importerad diesel till inhemskt producerade
            fossilfria drivmedel kan ske på ett konkurrenskraftigt sätt.
          </note>
          <note>
            I den övergångsbudget för landsbygdsprogrammet som gäller för
            2021 och 2022 har Centerpartiet förhandlat fram en historiskt
            hög nivå på svensk medfinansiering som kompensation för de neddragningar
            som skett på EU-nivå. Totalt satsas över 4,7 miljarder under två
            år.
          </note>
          <note>
            Eftersom vi lyft ut bredbandspengarna ur landsbygdsprogrammet
            är summan som riktas till svenska lantbrukare större än den tidigare
            varit. Det är viktigt att dessa pengar verkligen satsas på åtgärder
            som kan göra lantbruket mindre sårbart och mer rustat för framtiden.
            Centerpartiet har därför i förhandlingarna prioriterat satsningar
            på bland annat investeringsstöd och startstöd för att få nya som
            vill starta i näringen.
          </note>
          <note>
            Men, fru talman, en nyckelfråga för att minska lantbrukets sårbarhet
            är konkurrenskraft. Regelkrångel, stelbenta tolkningar och brist
            på långsiktighet var också något som lyftes fram tydligt under
            utskottets sårbarhetsutfrågning. I möte med lantbrukare är minskat
            regelkrångel det som jag upplever väldigt ofta lyfts fram överst
            på önskelistan när man pratar om konkurrenskraft.
          </note>
          <note>
            Antalet lagkrav som berör lantbruksföretag ökade med 120 procent
            under perioden 1996 till 2016. Det totala antalet lagkrav för
            en mjölkproducent med växtodling är cirka 450. Detta är verkligen
            siffror att ta på allvar. Regelbördan har faktiskt ökat oavsett
            färg på regeringen. Och hur gärna man än skulle önska finns det
            ingen quickfix.
          </note>
          <note>
            Från Centerpartiets sida jobbar vi fokuserat på att steg för
            steg försöka minska regelbördan. Vi har i förhandlingarna med
            regeringen drivit igenom ett regelförenklingspaket med fokus på
            snabbare och enklare tillståndsprocesser. Ett vildsvinspaket för
            bland annat enklare regler för försäljning av vildsvinskött är
            på rull för att öka avskjutningen och minska skadorna. Tillväxtverket
            har fått ett uppdrag att identifiera regler som försämrar konkurrenskraften
            i livsmedelskedjan och föreslå förändringar.
          </note>
          <note>
            Vidare är ett arbete igång med ett digitalt system för färre
            myndighetskontakter. En utredning om enklare och effektivare regler
            vid tillståndsprövning, till exempel vid byggnation av mjölkstall
            eller biogas, är igång. Jordbruksverket och Livsmedelsverket har
            fått förtydligade uppdrag om att ha fokus på företagarens förutsättningar
            och minskat regelkrångel i sina regleringsbrev. Men mer krävs.
          </note>
          <note>
            Fru talman! En viktig pusselbit för att klara målen i livsmedelsstrategin
            är EU:s jordbrukspolitik. När den kommande programperioden, som
            vi nu har framför oss, avslutas 2027 är det inte alls särskilt
            många år kvar till 2030, då livsmedelsstrategins mål ska vara
            uppfyllda. Därför kommer 2021 att bli ett helt avgörande år för
            huruvida vi ska klara livsmedelsstrategins mål eller inte. Dels
            kommer förhoppningsvis förhandlingarna på EU-nivå att gå i mål
            under våren, dels ska Sverige bestämma vilka åtgärder vi vill
            välja när vi ska genomföra den så kallade strategiska planen.
          </note>
          <note>
            Ännu vet vi inte riktigt hur regelverket på EU-nivå kommer att
            se ut, vilket gör att även arbetet med en svensk strategisk plan
            blir lite grann som att skjuta på ett rörligt mål. Men några principer
            är viktiga att slå fast. Den svenska strategiska planen måste
            gå i linje med livsmedelsstrategin. Det innebär att den måste
            ha fokus på hur produktionen ska öka, hur sårbarhe ­ ten ska minska,
            hur konkurrenskraften ska stärkas, hur hållbarhetsarbetet ska
            växlas upp och hur produktion i hela landet ska säkerställas.
          </note>
          <note>
            En parallell EU-process som blir viktig är Farm to Fork-strategin,
            EU:s livsmedelsstrategi. Här måste regeringen säkerställa att
            de ambitiösa mål som diskuteras om minskad användning av exempelvis
            antibiotika och bekämpningsmedel inte blir ett hinder för svenska
            lantbrukare att fortsätta sitt hållbara brukande utan i stället
            blir en konkurrensfördel när övriga Europa måste höja sig mot
            svenska nivåer.
          </note>
          <note>
            Fru talman! En viktig näring som är värd att uppmärksamma när
            man pratar om de gröna näringarna är hästnäringen. Hästföretagandet
            är en väl ­ digt viktig del av det gröna näringslivet, men vi
            behöver göra mer för att underlätta för denna näring. Inte minst
            under coronapandemin har allt fler fått upp ögonen för ridsporten,
            och köerna till många av Sveriges ridskolor är nu långa. Detta
            är verkligen ett intresse som är värt att ta vara på.
          </note>
          <note>
            Just nu pågår inom ramen för januariavtalet processer där man
            bland annat tittar på reglerna för bygglov för till exempel ridhus,
            någonting som vi i Centerpartiet har drivit på för förenklingar
            av. Men även inom andra områden, exempelvis inom jordbrukspolitiken,
            ser vi att hästen inte lik ­ ställs med andra lantbruksdjur. Vi
            ser ett fortsatt behov av att jobba för att hästnäringen i högre
            grad ska kunna likställas med övriga lantbruksnäringar.
          </note>
          <note>
            Jag vill också lyfta fram vikten av hållbarhetsarbete i hästnäringen.
            I fjol presenterades Övergödningsutredningen, och i den ägnades
            en hel del uppmärksamhet åt just hästnäringen. Att arbeta med
            minskat kväve ­ läckage och fosforläckage från beteshagar är otroligt
            viktigt. Men liksom för övriga lantbruksföretag tror vi i Centerpartiet
            att den bästa vägen är genom frivilliga och kunskapshöjande åtgärder.
            Jag vill därför yrka bifall till Centerpartiets reservation nummer
            21.
          </note>
          <note>
            Avslutningsvis: Det är ibland lätt när man hör debatten om svenskt
            lantbruk att tro att framtiden är väldigt mörk. Visst finns det
            utmaningar. Men jag vill ändå från utskottets sida säga att vi
            tror på svenskt lantbruk.
          </note>
          <note>
            I morse läste jag ett inlägg om LRF Kickers. Det är ett nätverk
            av barn till lantbrukare som träffas för att göra studiebesök
            och prata om jordbruk, som är deras största intresse. Det gör
            mig så väldigt glad att det finns nya generationer lantbrukare
            som tror på svenskt lantbruk. För det gör jag också. Svenskt lantbruk
            är bokstavligt talat en livsviktig näring för Sverige.
          </note>
          <note>
            Så till er barn och unga där ute: Fortsätt att tro på en framtid
            inom lantbruket, så ska vi här inne göra vad vi kan för att den
            drömmen ska bli verklighet!
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av förste vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 11 Frågestund
          </note>
          <note>
            Anf. 28 ANDRE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            näringsminister Ibrahim Baylan, finansminister Magdalena Andersson,
            statsrådet Anders Ygeman och statsrådet Matilda Ernkrans.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänste ­ utövning. Näringsminister Ibrahim Baylan besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Regeringens arbetslöshetsmål
          </note>
          <note>
            Anf. 29 BORIANA ÅBERG (M):
          </note>
          <note>
            Fru talman! Vi är många som minns när Stefan Löfven för sju år
            sedan lovade EU:s lägsta arbetslöshet år 2020. I tal efter tal,
            debatt efter debatt, artikel efter artikel hamrades budskapet
            in: Bara Socialdemokraterna får makten kommer Sverige att ha EU:s
            lägsta arbetslöshet.
          </note>
          <note>
            Nu har Socialdemokraterna haft makten i sju år, men Sverige befinner
            sig långt borta från det utställda löftet, nämligen på femte plats
            från botten jämte länder som Italien och Grekland. Närmare 200
            000 människor är långtidsarbetslösa och riskerar livstids utanförskap.
          </note>
          <note>
            Därför vill jag fråga finansministern: Tänker regeringen uppfylla
            sitt löfte, och i så fall när?
          </note>
          <note>
            Anf. 30 Finansminister MAGDALENA ANDERSSON (S):
          </note>
          <note>
            Fru talman! Sedan Stefan Löfven blev statsminister har 350 000
            fler människor fått ett arbete, och etableringstiden för nyanlända
            har halverats.
          </note>
          <note>
            Med det sagt befinner sig Sverige i en djup ekonomisk kris –
            den djupaste sedan andra världskriget. Det gör att arbetslösheten
            har stigit och sysselsättningen minskat. Därför har regeringen
            så sent som i vårbudgeten kommit med kraftfulla paket riktade
            just till de grupper som riskerar långtidsarbetslöshet: ungdomar,
            nyanlända och personer utan gymnasieutbildning.
          </note>
          <note>
            Om vi däremot tittar i ett europeiskt perspektiv finns det inget
            annat land i hela EU där fler människor går till jobbet varje
            morgon än Sverige. Min fråga till Boriana Åberg är därför: Vilken
            arbetsmarknad bland EU-ländernas tycker hon att Sverige skulle
            ha i stället för den svenska?
          </note>
          <note>
            Anf. 31 BORIANA ÅBERG (M):
          </note>
          <note>
            Fru talman! Arbetslösheten kommer inte att minska så länge regering
            ­ en prioriterar bidragslinjen framför arbetslinjen. För många
            lönar det sig inte att ta steget från bidrag till arbete.
          </note>
          <note>
            Därför vill Moderaterna införa bidragstak och även kvalificering
            till välfärden för invandrare i takt med att de får ett arbete
            och betalar skatt. Vad avser regeringen att göra?
          </note>
          <note>
            Anf. 32 Finansminister MAGDALENA ANDERSSON (S):
          </note>
          <note>
            Fru talman! Det är talande att Boriana Åberg inte svarar på min
            fråga om vilket EU-land Moderaterna menar att Sverige skulle efterlikna
            när det gäller arbetsmarknaden.
          </note>
          <note>
            Det kan möjligen ha sin förklaring i att det inte finns något
            annat EU-land där lika många går till jobbet varje morgon. Det
            är 350 000 fler än när Moderaterna styrde och en högre andel nu,
            under krisen, än när Moderaterna styrde.
          </note>
          <note>
            Parisavtalet och flyget
          </note>
          <note>
            Anf. 33 LUDVIG ASPLING (SD):
          </note>
          <note>
            Fru talman! AB Svensk Exportkredit är ett statligt bolag som
            garanterar krediter som svenska exportföretag ger till sina kunder.
          </note>
          <note>
            I den verksamheten ska man enligt det egna regelverket hålla
            sig till Parisavtalet. Nyligen tecknade företaget ett samförståndsavtal
            där man garanterar krediter på 2 miljarder kronor för en massiv
            expansion av flygtrafiken i Vietnam.
          </note>
          <note>
            Det här är en affär som vi i och för sig inte nödvändigtvis motsätter
            oss, men jag vill ändå fråga näringsminister Ibrahim Baylan detta:
            Om det nu är så att Parisavtalet tillåter att Sverige garanterar
            krediter för en enorm expansion av flygtrafiken i Vietnam – hur
            kommer det sig då att samma Parisavtal enligt till exempel Miljödepartementet
            kräver att vi i Sverige kraftigt minskar vårt flygande? Antalet
            passagerare i till exempel Vietnam är ju redan i dag nästan fem
            gånger större än i Sverige.
          </note>
          <note>
            Anf. 34 Näringsminister IBRAHIM BAYLAN (S):
          </note>
          <note>
            Fru talman! Att vi befinner oss i en klimatkris är otvetydigt.
            Att vi steg för steg ska se till att komma bort ifrån detta är
            också otvetydigt, i alla fall för mig och regeringen. Att Sverige
            är ett öppet, exportberoende land med allt vad det innebär är
            också otvetydigt.
          </note>
          <note>
            Det innebär för oss att vi stegvis kommer att göra förändringar
            både i vårt land och, naturligtvis, i det sätt som vi jobbar i
            andra länder. Jag måste säga att jag tror att vi i och med det
            sätt som vi jobbar och det sätt som vi fortsätter att jobba på
            många sätt kommer att visa att det är fullt möjligt att till och
            med flyga i framtiden. Vi är inte riktigt där ännu, men jag tror
            att vi kommer att kunna göra det på ett sätt som inte nödvändigtvis
            adderar till klimatproblemen. Det handlar om alltifrån bränslebyten
            till det som nu kommer i form av ytterligare nya innovationer
            för flyg.
          </note>
          <note>
            När det gäller enskilda exempel vet Ludvig Aspling mycket väl
            att jag inte som minister kan lägga mig i hur bolag eller för
            den delen myndigheter agerar.
          </note>
          <note>
            Anf. 35 LUDVIG ASPLING (SD):
          </note>
          <note>
            Fru talman! Nu gällde ju frågan i och för sig regeringens tolkning
            av Parisavtalet och inte en särskild affär.
          </note>
          <note>
            När regeringen nyligen beslutade att stänga Bromma flygplats
            meddelade klimat- och miljöminister Per Bolund att det delvis
            var på grund av klimatet. Miljöpartiet hänvisade i samband med
            detta till att vi befinner oss i en ”klimatkris” och att flygplatsen
            därför måste stänga.
          </note>
          <note>
            Men om den här klimatkrisen nu ändå tillåter att vi är med och
            bygger enorma flygplatskomplex i Vietnam – hur kommer det sig
            då att vi inte kan ha kvar den lilla flygplatsen Bromma?
          </note>
          <note>
            Anf. 36 Näringsminister IBRAHIM BAYLAN (S):
          </note>
          <note>
            Fru talman! Det är otvetydigt klart för alla, förutom möjligtvis
            Sverige ­ demokraterna, att vi befinner oss i en klimatkris. Det
            är också otvetydigt så att vi måste ställa om. Men jag tillhör
            dem som menar att vi kan göra det på ett sätt som också förbättrar
            både ekonomi, trygghet och välfärd för människor, och då ska vi
            göra det stegvis.
          </note>
          <note>
            När det gäller den specifika frågan om Bromma är det i grund
            och botten ett förslag som har kommit från Swedavia, som är de
            som sköter flygplatsen. Det vet Ludvig Aspling mycket väl om.
          </note>
          <note>
            Transparens vid utbyggnaden av elnätet
          </note>
          <note>
            Anf. 37 ANDERS ÅKESSON (C):
          </note>
          <note>
            Fru talman! Regeringen har nu gått fram med förslagen från Nätkoncessionsutredningen.
            Det var en offentlig utredning som syftade till snab ­ bare beslutsprocesser
            vid byggandet av elnät. Det är dock ett perspektiv som saknas
            i det arbete som regeringen nu valt att gå vidare med, och det
            är det lokala perspektivet. För att man ska klara att bygga ut
            ett mer effektivt elnät i vårt land krävs det faktiskt att de
            som berörs av det känner sig delaktiga och kan påverka och förstå
            varför detta sker.
          </note>
          <note>
            Det statliga bolaget Svenska kraftnät, som bygger landets stomelnät,
            har en historia av att varken dela med sig av sina analyser eller
            vara särskilt kommunikativa i det arbetet. Jag tror att det är
            väl bekant för flera statsråd här i kammaren. Jag vill därför
            fråga statsrådet Anders Ygeman: Hur arbetar regeringen för en
            ökad transparens, en ökad delaktighet och öppna och samhällsekonomiska
            analyser i syfte att skapa en ökad acceptans för den kommande
            utbyggnaden av elnät?
          </note>
          <note>
            Anf. 38 Statsrådet ANDERS YGEMAN (S):
          </note>
          <note>
            Fru talman! Tack, Anders Åkesson, för frågan! Jag tror att det
            är en väldigt viktig aspekt. Den proposition som vi gav till Lagrådet
            i förra veckan och som vi i dag fattar beslut om i regeringen
            handlar om det största kapandet av ledtider som Sverige har gjort
            sedan elektrifieringen. När det gäller lokala nät, som regionledningar,
            halveras utbyggnadstiden.
          </note>
          <note>
            Men det stämmer också att Svenska kraftnät behöver bli mycket
            bättre på sitt samrådsförfarande, på att lyssna och på att redovisa
            vad det är som gör att man väljer den ena lösningen framför den
            andra lösningen. Det kommer att tydliggöras i den elektrifieringsstrategi
            som regeringen tog initiativ till i oktober – och alla riksdagens
            partier har varit inbjudna att delta i det arbetet. Slutprodukten
            kommer nu i oktober, och då kommer även frågor om transparens
            och om att få lokal acceptans för den stora utbyggnad som behöver
            göras att presenteras.
          </note>
          <note>
            Anf. 39 ANDERS ÅKESSON (C):
          </note>
          <note>
            Fru talman! Tack för svaret, statsrådet Ygeman! Kan Ygeman konkretisera
            på vilket sätt perspektiven delaktighet, ökad transparens och
            öppna och samhällsekonomiska analyser i syfte att skapa just en
            ökad acceptans, som är nödvändig för att denna snabbare utbyggnad
            med kortare ledtider ska bli möjlig, finns med? Kan statsrådet
            konkretisera var detta står i det beslut ni har tagit i dag?
          </note>
          <note>
            Anf. 40 Statsrådet ANDERS YGEMAN (S):
          </note>
          <note>
            Fru talman! Tack, Anders Åkesson, för frågan! Det kan jag absolut
            göra. Det handlar bland annat om hur vi ska ta hjälp av kommuner
            och länsstyrelser när det gäller att göra lokala planer för var
            elledningarna ska dras fram, så intressenterna finns med redan
            från början. Och vi ska komma ihåg att även det lokala inflytandet
            gynnas av att vi har en snabb utbyggnadstakt.
          </note>
          <note>
            Vägslitageavgift för tunga vägtransporter
          </note>
          <note>
            Anf. 41 JENS HOLM (V):
          </note>
          <note>
            Fru talman! Jag har en fråga till finansminister Magdalena Andersson.
            Transportsektorn står för en tredjedel av Sveriges utsläpp av
            växthusgaser. Där orsakar de tunga transporterna med lastbil på
            väg över 3 miljoner ton utsläpp varje år. Att införa en skatt
            eller en avgift på tunga transporter på väg är enligt de flesta
            bedömare det effektivaste sättet att snabbt minska utsläppen från
            de tunga transporterna.
          </note>
          <note>
            Regeringen tog just fram ett sådant förslag, 2018, i form av
            en promemoria om en form av vägslitageavgift för långtradartransporter.
            Dessvärre har regeringen inte gjort något mer av det förslaget.
            Därför vill jag fråga finansministern: När avser finansministern
            att lägga fram ett konkret förslag om en vägslitageavgift för
            de tunga transporterna med lastbil på väg?
          </note>
          <note>
            Anf. 42 Finansminister MAGDALENA ANDERSSON (S):
          </note>
          <note>
            Fru talman! Tack så mycket för frågan, Jens Holm! Jens Holm tar
            upp en viktig fråga, nämligen hur vi ska minska utsläppen. Just
            inom transportsektorn återstår det en hel del att göra. Detta
            har regeringen arbetat med under de senaste åren. Vi har vidtagit
            viktiga åtgärder. Det gäller inte minst det besked som Tomas Eneroth
            kunde komma med i förra veckan om att vi går vidare med en utbyggnad
            av stambanor, som naturligtvis kommer att vara oerhört viktiga
            när det gäller att kunna lyfta över transporter från väg till
            järnväg. Vi vill också gå vidare och bygga ut Norrbotniabanan.
          </note>
          <note>
            Det förslag på vägslitageavgift som hade tagits fram mötte väldigt
            mycket kritik. Jag bedömer att en del av den kritiken var berättigad.
            Om man ska gå fram med ett sådant förslag måste det vara ett som
            på ett bättre sätt skyddar de värden som vi vill skydda med en
            sådan skatt. Samtidigt måste detta naturligtvis träffa rätt så
            att man styr bort från den tunga trafiken och kanske också till
            mer miljövänliga lastbilar.
          </note>
          <note>
            Anf. 43 JENS HOLM (V):
          </note>
          <note>
            Fru talman! Jag vill informera finansministern om att vi i dag
            redan har sådana avgifter för järnvägen. Det finns banavgifter
            för tåg som kör på järnväg, och de avgifterna har höjts med över
            300 procent de senaste 15 åren. Men det finns ingen motsvarande
            sådan avgift för de tunga transporterna på väg, som orsakar väldigt
            stora utsläpp.
          </note>
          <note>
            Magdalena Andersson! Varför straffa det klimatsmarta tåget och
            gynna det som fortsätter att orsaka stora utsläpp längs våra vägar?
          </note>
          <note>
            Anf. 44 Finansminister MAGDALENA ANDERSSON (S):
          </note>
          <note>
            Fru talman! Regeringen har vidtagit kraftfulla åtgärder för att
            förbättra möjligheterna att transportera på järnväg, bland annat
            genom att förbättra järnvägsunderhållet och bygga ut. Det finns
            inget som motsvarar banavgif ­ terna. Däremot är koldioxidbeskattningen
            på bränsle en form av banavgift för den tunga trafiken. Där finns
            ju också en väldigt tydlig avgift. Och det finns såklart en diskussion
            även där – om den är för hög. Jag delar inte den uppfattningen.
          </note>
          <note>
            Regeringens strategi för coronastöd
          </note>
          <note>
            Anf. 45 CAMILLA BRODIN (KD):
          </note>
          <note>
            Fru talman! I går kunde vi ta del av en företagares dagbok över
            corona ­ krånglet. Den tar oss med på en resa in i Byråkratisverige
            som aldrig verkar ta slut.
          </note>
          <note>
            För Lotta Boman, som är vd på Sigtunahöjden, har det senaste
            året inneburit 95 procents bortfall av omsättningen. Hon har fått
            säga upp 75 procent av personalstyrkan – resterande har fått permitteras
            på 80 procent.
          </note>
          <note>
            Mycket administration och tid läggs på att försöka göra allt
            rätt enligt de regler och riktlinjer som finns. Frustrationen
            är stor över att ansökningar inte förenklats och informationen
            inte förbättrats tillräckligt under den här tiden. Fortfarande
            rapporteras det nästan dagligen om de långa handläggningstiderna,
            som i sig blir ett problem för företagare som står på randen till
            konkurs.
          </note>
          <note>
            Mot bakgrund av detta går min fråga i dag till finansminister
            Magdalena Andersson: Vad kunde regeringen ha gjort annorlunda
            under det senaste året?
          </note>
          <note>
            Anf. 46 Finansminister MAGDALENA ANDERSSON (S):
          </note>
          <note>
            Fru talman! Vi har tagit fram helt nya stöd som aldrig har funnits
            i Sverige tidigare. Vi har gjort det med rekordfart, och myndigheter
            som handlägger detta har fått arbeta med stor intensitet för att
            kunna betala ut pengarna. Det är stor skillnad jämfört med när
            alliansregeringen styrde under finanskrisen då man hanterade svenskt
            näringsliv på ett helt annat sätt än vad vi har gjort under den
            här krisen.
          </note>
          <note>
            Men när man kommer med nya stöd och denna typ av stödutbetalningar
            är det alltid en avvägning. Det är det även när det gäller privata
            sjukförsäkringar men också när det gäller skatter. Det är alltid
            en avvägning mellan att det ska vara enkelt och att det ska vara
            kontroll på utbetalningarna. Man behöver alltid göra en avvägning.
            Och vi har fått larmrapporter om att det inte sker tillräckligt
            med kontroll och att pengar har hamnat i felaktiga fickor – det
            fick vi så sent som i dag, i Dagens Nyheter.
          </note>
          <note>
            Bedömningen är att det är viktigt att hitta en lämplig väg. Betalar
            vi ut pengar utan kontroll riskerar vi i stället att göda den
            grova kriminella verksamheten.
          </note>
          <note>
            Anf. 47 CAMILLA BRODIN (KD):
          </note>
          <note>
            Fru talman! Tack, finansministern, för svaret! Jag tycker ändå
            inte riktigt att jag fick svar på min fråga. Men ni pratar ofta
            om att det är historiska belopp som har satsats när det gäller
            dessa krisstödsutbetalningar och att det är bra. Det håller vi
            med om. Ofta hänvisar ni också till att utredningar måste visa
            vad man skulle ha kunnat göra bättre. Men det går att förenkla
            och förbättra. Man måste då vilja. Är det verkligen rimligt att
            det ska ta upp till sex till tolv månader att få del av de utlovade
            stöden?
          </note>
          <note>
            Anf. 48 Finansminister MAGDALENA ANDERSSON (S):
          </note>
          <note>
            Fru talman! Om det tar tolv månader att få ett stöd utbetalt
            har man nog fastnat i väldigt många kontroller. Det måste då finnas
            väldigt många frågetecken kring det företaget. Just nu sker väldigt
            många utbetalningar inom några dagar eller några veckor. Tar det
            längre tid är det för att man har fastnat i en kontroll.
          </note>
          <note>
            Vi kan inte betala ut pengar utan att ha kontroll. Det är skattebetalarnas
            pengar. De kan inte hamna i felaktiga fickor. Det finns exempel
            på det, och det kan jag aldrig acceptera.
          </note>
          <note>
            Replikationskrisen
          </note>
          <note>
            Anf. 49 MARIA NILSSON (L):
          </note>
          <note>
            Fru talman! Min fråga går till statsrådet Matilda Ernkrans.
          </note>
          <note>
            Hur vet vi att vi vet? Det är en filosofisk fråga, men det är
            också en högst seriös fråga inom forskningen i dag. Under de senaste
            åren har fler och fler inom akademin börjat varna för att det
            råder en så kallad replika ­ tionskris. Många vetenskapliga studier
            går inte att upprepa, eller så visar upprepningarna inte samma
            resultat.
          </note>
          <note>
            Detta måste tas på allvar. Jämfört med länder som Österrike och
            Neder ­ länderna är Sverige bara i början av att ta detta på allvar.
            Replikationskri ­ sen är inte heller ny och den är inte begränsad
            till ett enskilt forskningsfält. Problemet finns inom allt från
            genetik till ekonomi.
          </note>
          <note>
            Hur kommer statsrådet att agera i fråga om replikationskrisen?
          </note>
          <note>
            Anf. 50 Statsrådet MATILDA ERNKRANS (S):
          </note>
          <note>
            Fru talman! Jag tackar Maria Nilsson för frågan.
          </note>
          <note>
            Detta är inte en ny fråga, och det är också en fråga som kräver
            en hel del av ansvarstagande, inte minst i fråga om tillit och
            tilltro till det arbete som sker inom forskarsamhället.
          </note>
          <note>
            Naturligtvis behöver vi vidta ytterligare åtgärder från politikens
            sida. Jag är övertygad om att vi med det goda samarbete som vi
            har i mitten av svensk politik när det gäller högre utbildning
            och forskning också kan ta oss an den frågan.
          </note>
          <note>
            Anf. 51 MARIA NILSSON (L):
          </note>
          <note>
            Fru talman! Jag tackar statsrådet för svaret.
          </note>
          <note>
            Vi lever i en tidsålder när faktaresistensen är omfattande och
            källkritiken många gånger är bristfällig, vilket sätter frågan
            under lupp.
          </note>
          <note>
            Vi liberaler har i en artikel föreslagit regeringen att Vetenskapsrådet
            ska få ett formellt uppdrag att kartlägga replikationskrisen i
            Sverige och sammanställa undersökningar och studier som finns
            vad gäller problemet. Hur ser statsrådet på det förslaget?
          </note>
          <note>
            Anf. 52 Statsrådet MATILDA ERNKRANS (S):
          </note>
          <note>
            Fru talman! Jag tackar ledamoten för frågan.
          </note>
          <note>
            Det här är en fråga som vi naturligtvis får hantera i det goda
            samarbete vi har i mitten av svensk politik. Vi har tillsammans
            precis lagt fram en historiskt väl genomarbetad forskningsproposition
            med 13,6 miljarder och många nya uppdrag till våra myndigheter
            och vårt vetenskapssamhälle.
          </note>
          <note>
            Jag är fullständigt övertygad om att detta är något som vi efter
            sedvanlig beredning kan hantera tillsammans.
          </note>
          <note>
            Svensk arbetsmarknad under pandemin
          </note>
          <note>
            Anf. 53 ANNA VIKSTRÖM (S):
          </note>
          <note>
            Fru talman! Nu är smittspridningen på höga nivåer på flera håll
            i landet, och vi behöver fortsätta att hålla i och hålla ut för
            att rädda liv och hälsa. Men som vi vet har pandemin också slagit
            hårt mot svensk ekonomi.
          </note>
          <note>
            För att möta pandemin har regeringen nu lagt fram en vårändringsbudget
            med stora åtgärder för att fler ska jobba och med riktade åtgärder
            för att barn och unga ska ta sig genom pandemin. Samtidigt är
            det fortfarande ett ansträngt ekonomiskt läge för många. Flera
            företag kämpar för att få verksamheten att gå runt, och många
            löntagare är oroliga för sin framtida försörjning.
          </note>
          <note>
            Därför vill jag fråga finansministern: Hur många jobb har regeringen
            räddat?
          </note>
          <note>
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Regeringen har vidtagit historiskt stora krisåtgärder
            för att rädda svenska jobb och svenska företag. Det gäller självklart
            att stötta sjukvården och äldreomsorgen och dem som blir av med
            jobbet på grund av krisen. Det är fråga om 400 miljarder, och
            det är en stor skillnad från hur alliansregeringen skötte finanskrisen.
          </note>
          <note>
            Korttidspermittering är det största stödet som finns för att
            stötta de svenska jobben. Över en halv miljon svenskar som annars
            hade riskerat arbetslöshet kan nu i trygg förvissning om att de
            har ett jobb att gå tillbaka till i stället vara korttidspermitterade.
          </note>
          <note>
            Vi lade fram en rekordstor budget i höstas. Därutöver bedöms
            att 75 000 fler personer är sysselsatta i år men hade varit utan
            jobb utan regeringens historiska åtgärder i förra årets budget,
            utöver korttidspermitteringarna.
          </note>
          <note>
            Anf. 55 ANNA VIKSTRÖM (S):
          </note>
          <note>
            Fru talman! Jag tackar finansministern för svaret.
          </note>
          <note>
            Det är bra att regeringen vidtar stora åtgärder för att rädda
            jobb, men läget på svensk arbetsmarknad är fortfarande allvarligt.
            Hur står sig svensk arbetsmarknad, finansministern, i en internationell
            jämförelse? Vilka svagheter och styrkor ser finansministern?
          </note>
          <note>
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Sverige har klarat sig bra genom krisen vad gäller
            den ekonomiska politiken jämfört med många andra länder. Sverige
            är ett av de länder där bnp har fallit mindre än hos andra. Vi
            ser också att fler män ­ niskor går till jobbet varje morgon i
            Sverige än i något annat EU-land. Därutöver har vi ett högt arbetskraftsdeltagande.
            Många är ute på arbetsmarknaden, inte minst kvinnor och utrikes
            födda kvinnor. Det är viktigt att upprätthålla genom krisen.
          </note>
          <note>
            Uppföljning av Sveaskogs strategi för biologisk mångfald
          </note>
          <note>
            Anf. 57 REBECKA LE MOINE (MP):
          </note>
          <note>
            Fru talman! I måndags höll Sveaskog sin bolagsstämma. De har
            precis presenterat en strategi för biologisk mångfald.
          </note>
          <note>
            Detta är något som jag ser positivt på, men det behövs mer än
            det som Sveaskog nu har presenterat. Framför allt behöver orden
            gå till handling. Det behöver ske ett arbete om transparens, rimliga
            ekonomiska ramar samt en dialog och uppföljning.
          </note>
          <note>
            Hur ser Ibrahim Baylan på möjligheten att stärka ägardialog och
            medborgardialog med Sveaskog och följa upp deras strategi?
          </note>
          <note>
            Anf. 58 Näringsminister IBRAHIM BAYLAN (S):
          </note>
          <note>
            Fru talman! Skogspolitiken bygger på två jämställda mål, på miljömålet
            och produktionsmålet. Likaväl som skydd och miljöhänsyn ska öka
            är också en ökad produktion av skoglig råvara viktig i omställningen
            till ett biobaserat samhälle och för att Sverige ska bli världens
            första fossilfria välfärdsland.
          </note>
          <note>
            Staten ska vara föregångare i hållbart skogsbruk och visa stor
            naturhänsyn. Staten äger skog genom Sveaskog och är med och bestämmer
            i regelverk via myndigheter.
          </note>
          <note>
            De steg som Sveaskog nu tar med sina satsningar och strategiska
            inriktning för att främja ett hållbart skogsbruk är mycket positiva,
            och jag anser att bolaget tydligt kan utgöra ett föredöme inom
            skogssektorn för ett affärsmässigt och långsiktigt hållbart skogsbruk.
            Vi kommer naturligtvis att följa detta i dialoger och i det arbete
            som görs av styrelsen och i den operativa ledningen.
          </note>
          <note>
            Anf. 59 REBECKA LE MOINE (MP):
          </note>
          <note>
            Fru talman! Jag tackar Ibrahim Baylan för svaret.
          </note>
          <note>
            Med krav från civilsamhället och Sveaskogs egen strategi undrar
            jag om ett nytt ägardirektiv följer samma prioritering och sätter
            miljömålen som ekonomisk ram för verksamheten. Hur ser Ibrahim
            Baylan på ett sådant nytt ägardirektiv?
          </note>
          <note>
            Anf. 60 Näringsminister IBRAHIM BAYLAN (S):
          </note>
          <note>
            Fru talman! Vi ställer stora krav på att de statliga bolagen
            inom ramen för de direktiv som riksdagen beslutar ska vara ett
            föredöme. Den ägarpo ­ licy vi har fastställt ställer höga krav
            på de statliga bolagen, inklusive Sveaskog. Det aktiva arbetet
            kommer naturligtvis att fortsätta.
          </note>
          <note>
            Däremot finns inga förslag om att lägga fram nya ägardirektiv
            till riksdagen.
          </note>
          <note>
            Tillgången till bredband i Skåne
          </note>
          <note>
            Anf. 61 MATS SANDER (M):
          </note>
          <note>
            Fru talman! Min fråga går till Anders Ygeman.
          </note>
          <note>
            Enligt bredbandsstrategin Sverige helt uppkopplat 2025 ska hela
            Sverige ha tillgång till snabbt bredband 2025. Tillgången till
            bredband är en förutsättning för att vara fullt delaktig i samhället,
            för företag att utvecklas, för nya företag att skapas och för
            jobb i alla delar av landet.
          </note>
          <note>
            Flera skånska kommuner ser brister i tillgången till bredband
            utanför tätort. Den ligger mellan 40 och 60 procent. Målet som
            regeringen har satt upp för 2020 är 95 procent. Redan 2019 rapporterade
            PTS att det krävdes ytterligare resurser.
          </note>
          <note>
            Vilka initiativ har statsrådet vidtagit för att öka tillgången
            till bredband i hela Skåne? Och vilka åtgärder avser statsrådet
            att vidta för att nå regeringens mål?
          </note>
          <note>
            Anf. 62 Statsrådet ANDERS YGEMAN (S):
          </note>
          <note>
            Fru talman! Tack, Mats Sander, för frågan!
          </note>
          <note>
            Hela Sverige ska ha tillgång till snabb uppkoppling, och hela
            Skåne ska ha tillgång till snabb uppkoppling.
          </note>
          <note>
            Det senaste året har bredbandstillväxten i landet varit 3 procent
            i sin helhet. Upp till 95 procent av svenskarna har nu tillgång
            till snabb uppkoppling i sin omedelbara närhet, och i glesbygd
            utanför tätort har tillväxten varit 9 procent under det senaste
            året.
          </note>
          <note>
            I den senaste budgeten sköt vi till rejält med pengar till bredbandsutbyggnad.
            Vi sjudubblade anslaget. Det är för att, precis som Mats Sander
            säger, varenda skåning ska ha tillgång till snabb uppkoppling.
            Det ska medborgarna i resten av Sverige också ha, och jag har
            goda förhoppningar om att vi med de medel som vi har skjutit till
            kommer att nå det målet.
          </note>
          <note>
            Regeringens prioriteringar och det internationella biståndet
          </note>
          <note>
            Anf. 63 OSCAR SJÖSTEDT (SD):
          </note>
          <note>
            Fru talman! Jag har en fråga till finansministern.
          </note>
          <note>
            Sedan 00-talet har Sveriges internationella bistånd tillåtits
            växa och växa från strax under 15 miljarder till prognostiserat
            nästan 55 miljarder kronor.
          </note>
          <note>
            Vi befinner oss nu i en period med enorma behov på hemmaplan
            som ett resultat av att regeringen har negligerat och undvikit
            att fatta beslut om välbehövliga satsningar. Vi har ett underfinansierat
            rättsväsen och ett underfinansierat pensionssystem, bland annat,
            och vi har därtill tagit enorma kostnader förknippade med covid-19-pandemin.
          </note>
          <note>
            Sverigedemokraterna har därför landat i slutsatsen att vi måste
            halvera biståndet från nuvarande nivåer. Det skulle frigöra utrymme
            till andra, betydligt mer välbehövliga satsningar i Sverige.
          </note>
          <note>
            Min fråga är om finansministern är beredd att göra en likartad
            prioritering och satsa mer på Sverige och mindre på andra länder
            på andra sidan jordklotet.
          </note>
          <note>
            Anf. 64 Finansminister MAGDALENA ANDERSSON (S):
          </note>
          <note>
            Fru talman! Den här pandemin har lärt oss många saker. En av
            dem är hur sammankopplade vi är på jorden och hur beroende vi
            är av varandra. Det som händer i Kina påverkar oss här. Ett muterat
            virus i Brasilien kommer till Sverige. Ytterligare mutationer
            i Indien påverkar oss här i Sverige.
          </note>
          <note>
            Vi kommer aldrig att kunna starta om världsekonomin eller återgå
            till ett normalt liv här i Sverige förrän vi har nått tillräckligt
            hög vaccinations ­ grad i hela världen. Global vaccinering är
            det enda sättet för oss att komma ur pandemin – och tredje världen,
            utvecklingsländerna, kommer aldrig att klara detta utan att få
            stöd från oss i den rika delen av världen.
          </note>
          <note>
            Att i det här läget skära ned på biståndet på det sätt som Sverigedemokraterna
            föreslår är bara att skicka en bumerang. Den kommer direkt tillbaka
            i ansiktet på oss och slår ut oss med ytterligare en mutation.
          </note>
          <note>
            Postutdelningen i framtiden
          </note>
          <note>
            Anf. 65 PER SCHÖLDBERG (C):
          </note>
          <note>
            Fru talman! Min fråga går till näringsminister Baylan som ansvarig
            för de statliga bolagen.
          </note>
          <note>
            Postnord aviserar nu varannandagsutdelning över hela landet till
            våra hushåll. Men i Sveriges Radio förra torsdagen skissade Postnords
            vd på att det i en nära framtid kan bli postutdelning en gång
            i veckan. Det har skapat mycket oro och funderingar.
          </note>
          <note>
            Vad anser näringsministern som ägaransvarig för bolaget om en
            sådan utveckling?
          </note>
          <note>
            Anf. 66 Näringsminister IBRAHIM BAYLAN (S):
          </note>
          <note>
            Fru talman! Ja, vi känner ju alla till historien om Postnords
            sammanslagning med danska posten och alla de problem det har skapat
            – alla de kostnader det har skapat, inte minst för den svenska
            delen.
          </note>
          <note>
            Addera till detta, fru talman, en fallande mängd brev av digitaliseringsskäl.
          </note>
          <note>
            Det är klart att det finns behov av att göra förändringar. Men
            det är inget som Postnord själva bestämmer, fru talman, utan det
            ska ske enligt de lagar och regler som denna kammare tar ställning
            till. Huruvida Postnords vd spekulerar eller ej är inte det intressanta,
            utan det är snarare vad vi har i form av lagstiftning och krav
            på hur ofta det ska delas ut. Enligt min uppfattning ska det ske
            utifrån det behov som finns i vårt land, hos svenska folket.
          </note>
          <note>
            Hur det sedan ska betalas efter de vådliga ekonomiska experiment
            som startades för tio år sedan genom sammanslagningen med den
            danska posten återstår att svaras på, både i budgetar och i denna
            riksdag.
          </note>
          <note>
            Framtida specialistutbildningar för sjuksköterskor
          </note>
          <note>
            Anf. 67 GUDRUN BRUNEGÅRD (KD):
          </note>
          <note>
            Fru talman! Jag har en fråga till ministern för högre utbildning,
            Matilda Ernkrans.
          </note>
          <note>
            Vården är hårt belastad, och det var den långt före pandemin.
            Den stora bristen på specialistutbildade sjuksköterskor gör det
            svårt att bemanna vik ­ tiga poster i vården. Operationer ställs
            in i brist på operationssjuksköterskor. Blivande mammor får åka
            långa sträckor för att det saknas barnmorskor. En stor andel av
            röntgensjuksköterskorna närmar sig pension. Lyckade initiativ
            med avancerade kliniska specialistsjuksköterskor riskerar att
            gå i stå.
          </note>
          <note>
            Att kunna fördjupa sin kompetens och specialisera sig inom yrket
            är viktigt för sjuksköterskeyrkets attraktivitet. Men antalet
            utbildningsplatser räcker inte till. Lärosätena väntar på besked
            om hur framtidens specialistutbildningar ska se ut.
          </note>
          <note>
            Min fråga är: När kommer regeringens proposition om framtidens
            specialistutbildningar för sjuksköterskor?
          </note>
          <note>
            Anf. 68 Statsrådet MATILDA ERNKRANS (S):
          </note>
          <note>
            Fru talman! Vi kan väl bara konstatera att sedan Stefan Löfvens
            regering tillträdde har vi byggt ut den högre utbildningen i vårt
            land. Jämfört med 2016 var det höstterminen 2020 cirka 41 000
            fler studenter i svensk högskola.
          </note>
          <note>
            När det gäller specialistsjuksköterskorna är det 36 procent fler
            som har antagits till specialistsjuksköterskeutbildningen nu jämfört
            med 2014, och examinationerna inom hälso- och sjukvården har ökat
            med 17 procent.
          </note>
          <note>
            En fortsatt utbyggnad av högskoleutbildningen när det gäller
            specialistsjuksköterskeutbildningarna är oerhört viktig. Problemet
            är att Kristdemokraterna inte riktigt svarar upp mot politiken
            om högre utbildning i hela vårt land för att klara kompetensförsörjningen.
          </note>
          <note>
            Fusk och falska examensbevis i högre utbildning
          </note>
          <note>
            Anf. 69 ROGER HADDAD (L):
          </note>
          <note>
            Fru talman! Min fråga går till högskoleminister Matilda Ernkrans.
          </note>
          <note>
            Vi har ju omfattande problem inom högre utbildning med fusk på
            högskoleprovet. Regeringen aviserade en proposition under våren,
            men tyvärr sköts den plötsligt på framtiden.
          </note>
          <note>
            Vi ser också omfattande generella problem med fusk och rekordmånga
            anmälningar kring disciplinära åtgärder som lärosätena har presenterat.
          </note>
          <note>
            Till detta rapporterades bara häromdagen att det utanför akademin
            säljs falska examina. Man kan få ett examensbevis från en lärarutbildning,
            hämtat från till exempel Syrien, för 4 000 kronor.
          </note>
          <note>
            Min fråga till regeringen och Matilda Ernkrans är: När kommer
            de här åtgärderna, och är regeringen beredd att bredda åtgärdspaketet
            så att vi kommer åt inte bara högskoleprovsfusket utan den allvarliga
            kriminaliteten inom högre utbildning generellt?
          </note>
          <note>
            Anf. 70 Statsrådet MATILDA ERNKRANS (S):
          </note>
          <note>
            Fru talman! Tack, Roger Haddad, för frågan!
          </note>
          <note>
            Fusk är alltid oacceptabelt. Det är också anledningen till att
            den här regeringen har vidtagit ett antal åtgärder för att komma
            åt just fusket på högskoleprovet. Det finns också berett ytterligare
            åtgärder att gå fram med när det gäller högskoleprovet.
          </note>
          <note>
            Bedömningen som gjordes av detta var att skjuta det lite grann
            på framtiden eftersom vi just nu är i en pandemi och har fått
            ägna väldigt mycket tid och kraft åt att kunna genomföra högskoleprovet
            smittskyddssäkert.
          </note>
          <note>
            Nu är fokus på att kunna fortsätta genomföra högskoleprovet smittskyddssäkert
            för dem som är berättigade att skriva högskoleprovet, men jag
            försäkrar att bara vi har tagit oss igenom denna pandemi ska vi
            naturligtvis ta oss an ytterligare åtgärder när det gäller fusket
            på högskoleprovet.
          </note>
          <note>
            När det gäller disciplinärendena inom högre utbildning behövs
            det absolut nya verktyg. Vi är beredda att återkomma.
          </note>
          <note>
            Den svenska industrins betydelse
          </note>
          <note>
            Anf. 71 OLLE THORELL (S):
          </note>
          <note>
            Fru talman! Min fråga går till näringsminister Ibrahim Baylan.
          </note>
          <note>
            Jag representerar Västmanland, som är Sveriges mest exportberoende
            län, och min fråga gäller industrins betydelse för Sveriges framgångar.
          </note>
          <note>
            Ända sedan den industriella revolut i onen har ju industrin fört
            Sveriges tillväxt framåt och bidragit till det samhälle som vi
            lever i i dag.
          </note>
          <note>
            För tio år sedan var dock den allmänna bilden som den dåvarande
            regeringen förmedlade att industrin hade spelat ut sin roll. Statsminister
            Reinfeldt uttryckte det till och med som att den svenska basindustrin
            var ”basically gone”.
          </note>
          <note>
            Min fråga till näringsministern är således om näringsministern
            anser att svensk industri är något att satsa på. Eller är den,
            som den förre statsministern sa, basically gone?
          </note>
          <note>
            Anf. 72 Näringsminister IBRAHIM BAYLAN (S):
          </note>
          <note>
            Fru talman! Tack, Olle Thorell, för en viktig fråga! Det är korrekt
            som Olle Thorell säger att det för ett drygt decennium sedan fanns
            en diskus ­ sion om att industrin visserligen hade varit bra men
            tillhörde historien; framtiden var något annat.
          </note>
          <note>
            Det kan man ju tycka. Men det som var problematiskt var att man
            också inriktade politiken efter detta. Därmed gjorde man inte
            tillräckliga insatser för att stötta den svenska industrin.
          </note>
          <note>
            Från det att vi 2014 tog över med Stefan Löfven, med sin historia
            i industrin, har vi satsat väldigt mycket på att stärka förutsättningarna
            för den svenska industrin. Och glädjande nog, fru talman, kan
            vi nu se enorma investeringar, både i återindustrialisering och
            i en omställningsindustri som växer fram. Det handlar om allt
            från kolfritt stål och batterifabriker till bioraffinaderier med
            mera, som gör att vi kan se framtiden an med en industri som inte
            bara blomstrar utan också visar vägen för att leva hållbart i
            framtiden.
          </note>
          <note>
            Miljöskatternas effekter
          </note>
          <note>
            Anf. 73 HELENA BOUVENG (M):
          </note>
          <note>
            Fru talman! Finansministern och jag har haft ett antal debatter
            där jag har ifrågasatt den rödgröna regeringens införda eller
            planerade klimat- och miljöskatter och deras verkliga nytta. Plastpåseskatten,
            kemikalieskatten, klädskatten och den planerade takeaway-skatten
            är alla så kallade miljö ­ skatter, som enligt mig hämmar både
            Sveriges konkurrenskraft och jobben och sätter käppar i hjulet
            för innovationer som skulle kunna göra verklig miljönytta, inte
            bara i Sverige.
          </note>
          <note>
            Nu är det inte bara jag som ifrågasätter detta, utan omvärlden
            verkar tycka lite likadant. Sverige är inte längre något föregångsland
            vad gäller en grönare värld. Senast i förra veckan bjöd USA in
            till ett klimattoppmöte där Sverige enligt några bedömare fick
            sitta vid barnbordet och enligt andra fick en plats i tamburen.
          </note>
          <note>
            Därför blir min fråga till finansministern om den rödgröna regeringen
            har tänkt släppa den nuvarande plakatpolitiken så att Sverige
            återigen kan sitta vid vuxenbordet.
          </note>
          <note>
            Anf. 74 Finansminister MAGDALENA ANDERSSON (S):
          </note>
          <note>
            Fru talman! Det är lite parodiskt att just Moderaterna tar upp
            klimat- och miljöpolitiken. Varenda gång Moderaterna har presenterat
            budgetförslag för riksdagen har det handlat om mycket omfattande
            nedskärningar på klimat- och miljöpolitiken.
          </note>
          <note>
            Man hävdar att den politik regeringen genomför är ineffektiv,
            men man har inga egna förslag på en mer effektiv politik. Man
            hänvisar ofta till Konjunkturinstitutet, som till exempel pekat
            på att systemet med bonus–malus inte är tillräckligt effektivt.
            Men det man glömmer att säga är att det Konjunkturinstitutet föreslår
            som det allra mest effektiva instrumentet är en höjd koldioxidskatt.
            Där vill ju Moderaterna gå i motsatt riktning.
          </note>
          <note>
            Moderaterna står för det minst effektiva och har en mycket lägre
            ambition. Med Moderaterna vid styret skulle vi inte få sitta vid
            något bord över huvud taget.
          </note>
          <note>
            Förutsättningarna för svensk gruvnäring
          </note>
          <note>
            Anf. 75 ERIC PALMQVIST (SD):
          </note>
          <note>
            Fru talman! Jag har en fråga till näringsministern. I en intervju
            alldeles nyligen slog näringsminister Baylan fast att det behövs
            nya gruvor om vi ska lyckas med elektrifieringen och att vi inte
            bara kan oja oss när vi läser att kobolt utvinns av barnarbetare
            i Kongo.
          </note>
          <note>
            Jag delar den uppfattningen och välkomnar statsrådets insikter
            men önskar svar på hur detta harmonierar med det faktum att de
            båda regeringspartiernas ledamöter här i riksdagen konsekvent
            förhalat och förkastat samtliga förslag som syftat till att förtydliga
            och förenkla de tillståndsprocesser som reglerar gruvnäringen,
            vilket skulle ha kunnat skapa förutsättningar för öppnande av
            nya gruvor som behövs för att möjliggöra elektrifieringen och
            samtidigt göra oss mindre beroende av metaller och mineraler från
            regioner där barnarbete är vanligt förekommande.
          </note>
          <note>
            Anf. 76 Näringsminister IBRAHIM BAYLAN (S):
          </note>
          <note>
            Fru talman! Vi vill bli världens första fossilfria välfärdsland.
            Vi vill bli det därför att det är en naturlig utveckling, som
            både blir mer hållbar och leder till fler gröna jobb och en ekonomisk
            tillväxt i vårt land. Vi vill också visa att det är fullt möjligt,
            och det förutsätter en storskalig elektrifiering av industrin,
            transportsektorn och bostadssektorn.
          </note>
          <note>
            Vi vet att det då, med den teknologi vi har i dag, krävs tillgång
            till innovationskritiska mineraler och metaller. Vi är, fru talman,
            både i Sverige och i Europeiska unionen, mycket beroende av import
            av många av dessa mineraler och metaller. Så kan det inte fortsätta.
          </note>
          <note>
            Det är mot denna bakgrund regeringen i sin helhet har tillsatt
            en utredning för att möjliggöra ett regelverk som gör detta möjligt
            men också att vi kan återvinna mycket av det vi gräver upp, så
            att vi inte ständigt måste hålla på och gräva upp. Vi får inte
            låtsas som att det inte finns intressekonflikter där. Det är klart
            att det gör, och dem ska vi klara av.
          </note>
          <note>
            Tillgång till bredband i hela landet
          </note>
          <note>
            Anf. 77 TERES LINDBERG (S):
          </note>
          <note>
            Fru talman! Det har nu gått fem år sedan regeringen presenterade
            sin bredbandsstrategi, som anger hur stor andel av befolkningen
            som ska ha tillgång till snabbt bredband. Till 2025 ska det vara
            alla. Häromveckan kom Post- och telestyrelsen med sin rapport
            för 2020, som visar att vi inte klarade delmålet för 2020: att
            95 procent skulle ha snabb uppkoppling.
          </note>
          <note>
            Pandemin har i en omvälvande takt satt sina spår i befolkningen
            när det gäller de behov som människor har fått. Man sitter hemma
            och deltar i allt ifrån hemundervisning till hemarbete och så
            vidare på en och samma gång. Det kräver att vi har bra uppkoppling.
          </note>
          <note>
            Detta handlar också om hela Sverige. Jag undrar därför, med koppling
            till den tidigare fråga som en ledamot ställde om skåningarna,
            om regeringen kan lova att hela Sverige kommer att ha tillgång
            till snabbt bredband till 2025.
          </note>
          <note>
            Anf. 78 Statsrådet ANDERS YGEMAN (S):
          </note>
          <note>
            Fru talman! Tack, Teres Lindberg, för frågan! Svaret är ett enkelt
            ja. Vi gick 2020 från 92 till 95 procent som hade tillgång till
            snabb uppkoppling i sin omedelbara närhet. Målet är 100 procent,
            varav 98 procent ska ha tillgång till 100 megabit per sekund och
            2 procent ska ha tillgång till 30 megabit per sekund, enligt de
            riksdagsbeslut som har fattats om målet. Detta betyder alltså
            att om vi håller den nuvarande takten kommer målet att vara uppnått
            före 2025.
          </note>
          <note>
            Det som är extra glädjande med PTS siffror är att uppkopplingen
            ökar tre gånger snabbare i glesbygd än i tätort och i landet i
            övrigt. Jag har alltså goda förhoppningar om att vi, med den sjudubbling
            av bredbandsstödet som regeringen presenterade i budgeten, kommer
            att nå målet om att alla ska tillgång till snabb uppkoppling senast
            2025.
          </note>
          <note>
            Sverige efter pandemin
          </note>
          <note>
            Anf. 79 JOAR FORSSELL (L):
          </note>
          <note>
            Fru talman! Jag har en fråga till statsrådet Ibrahim Baylan.
            Liberalerna har krävt att regeringen ska redovisa en tidsplan
            för hur Sverige ska öppna upp efter coronarestriktionerna. I dag
            meddelade regeringen att Folkhälsomyndigheten har fått i uppdrag
            att presentera när och hur Sverige ska återgå till ”en mer normal
            situation”. I sin kommentar till medierna talar man också om ett
            nytt normalläge och att vi inte helt kan komma tillbaka till det
            samhälle vi hade före 2020.
          </note>
          <note>
            Därför undrar jag, fru talman, om statsrådet kan redovisa vilka
            fri- och rättigheter som vi har haft i Sverige som på obestämd
            tid ska avskaffas i det nya normalläget. Jag undrar också om näringsministern
            har något budskap till Sveriges företagare, som redan går på knäna.
            Ska denna typ av restriktioner finnas kvar i flera år framöver?
          </note>
          <note>
            Anf. 80 Näringsminister IBRAHIM BAYLAN (S):
          </note>
          <note>
            Fru talman! Tack, Joar Forssell, för en viktig fråga! Redan i
            början av pandemin förra året, i april, fanns det en ganska tydlig
            och intensiv diskussion om när ett slutdatum kunde sättas för
            pandemin och dess effekter. Sedan dess har vi lärt oss att det
            inte är så enkelt att förutse pandemin och viruset. Nu befinner
            vi oss i ett läge där vi har stort hopp, för nu pågår vaccineringen.
            Vi sätter stort hopp till vad den kan leda till.
          </note>
          <note>
            Mot denna bakgrund, fru talman, har vi gett det uppdrag som Joar
            Forssell pratar om. Vi har gjort det med den ödmjuka insikten
            att det naturligtvis inte kommer att vara precis som innan. Det
            kommer att göras förändringar. Vi vet också att vi har att göra
            med ett virus som mycket väl kan mutera. Vi måste naturligtvis
            vara beredda att vidta åtgärder också i det läget.
          </note>
          <note>
            En återinförd fastighetsskatt
          </note>
          <note>
            Anf. 81 DAVID JOSEFSSON (M):
          </note>
          <note>
            Fru talman! Huspriserna i Sverige skenar. Medelpriset för en
            villa i min hemstad Göteborg är nu 6 872 000 kronor. Det är en
            ökning med nästan 16 procent på ett år. Prisökningen gör att allt
            färre barnfamiljer har råd att få sin bostadskalkyl att gå ihop.
            Redan i dag är det svårt att med en sjuksköterskelön eller en
            polislön ha råd att köpa ett eget hus. Med denna utveckling har
            snart bara höginkomsttagare råd att köpa sig en egen bostad i
            våra storstäder.
          </note>
          <note>
            Samtidigt höjs i debatten allt fler röster för en återinförd
            fastighetsskatt. Det skulle ytterligare försvåra för vanliga löntagare
            i exempelvis Göteborg att äga sin bostad. Min fråga till finansministern
            är hur hon ställer sig till att återinföra en fastighetsskatt
            som kommer att göra det ännu svårare för barnfamiljer att äga
            sitt eget boende.
          </note>
          <note>
            Anf. 82 Finansminister MAGDALENA ANDERSSON (S):
          </note>
          <note>
            Fru talman! Svaret är enkelt. Jag är här som finansminister.
            Det pågår inget arbete i regeringen när det gäller detta och det
            finns inga planer i regeringen på att återinföra en fastighetsskatt.
          </note>
          <note>
            Kontroll av utländska examensbevis
          </note>
          <note>
            Anf. 83 ROBERT STENKVIST (SD):
          </note>
          <note>
            Fru talman! Min fråga går till statsrådet E rnkrans. Precis som
            Haddad tog upp innan rapporterade SVT i tisdags om att det är
            lätt att få tag i falska examensbevis, främst från Syrien, som
            cirka 60 procent av de falska bevisen kommer ifrån. Problemet
            är ökande.
          </note>
          <note>
            Examensbevisen kan enkelt beställas genom kontakter som man når
            via nätet. Den man som SVT kom i kontakt med och som säljer examensbevis
            säger i intervjun: Bevisen är inte registrerade, men det spelar
            ingen roll, för i Sverige kollar de ändå inte upp registren.
          </note>
          <note>
            Är det alltså så att andra västländer kollar upp om utländska
            examensbevis är registrerade medan Sverige inte gör det, och i
            så fall varför? Tänker regeringen göra något åt detta?
          </note>
          <note>
            Anf. 84 Statsrådet MATILDA ERNKRANS (S):
          </note>
          <note>
            Fru talman! Jag känner en väldig trygghet i att våra ansvariga
            myndigheter faktiskt fångar upp detta problem och också hanterar
            det på ett klokt sätt. Skulle det behöva vidtas ytterligare åtgärder
            är det naturligtvis ingenting som regeringen är främmande för.
          </note>
          <note>
            Rättvis tillgång till högre utbildning i hela landet
          </note>
          <note>
            Anf. 85 IDA KARKIAINEN (S):
          </note>
          <note>
            Fru talman! Min fråga går också till statsrådet Ernkrans. Söktrycket
            till högskolor och universitet har ju ökat nu i pandemins spår.
            Skickligt nog inledde regeringen redan 2014 en ganska stor utbyggnad
            av högre utbildning. Även Luleå tekniska universitet har fått
            fler platser, men norra Sverige står nu inför gigantiska investeringar,
            och vi kommer att behöva all kompetens vi kan få tag på. Därför
            är min fråga till statsrådet: Vad gör regeringen för att satsningarna
            på högre utbildning ska bli rättvist fördelade i hela landet,
            och vad gör man för att högre utbildning ska vara tillgänglig
            i hela landet?
          </note>
          <note>
            Anf. 86 Statsrådet MATILDA ERNKRANS (S):
          </note>
          <note>
            Fru talman! Tack, Ida Karkiainen, för frågan! Ledamoten sätter
            verkligen fingret på hur viktigt det är att vi fortsätter att
            investera i både kunskap och forskning i hela landet för att kunna
            möta inte minst den utveck ­ lingskraft som finns i olika delar
            av landet. Just av den anledningen är det viktigt att vi har ett
            system för högre utbildning och forskning som fördelar utbildningsplatser
            och forskningsanslag över hela landet. Det är så den här regeringen
            arbetar med detta.
          </note>
          <note>
            Det finns ett brett stöd för detta i mitten av svensk politik.
            Det gör att vi också kan svara upp till inte bara de utbildningsbehov
            som kan finnas i norra delen av Sverige utan också i andra delar
            av landet. Ytterligare 19 000 nya utbildningsplatser finns tillgängliga
            på våra högskolor och universitet bara detta år, 2021. Det handlar
            om 6 000 nya sommarkurser. Detta är av absolut högsta prioritet
            för den här regeringen.
          </note>
          <note>
            Satsningar på utbildningar till bristyrken
          </note>
          <note>
            Anf. 87 MARIE-LOUISE HÄNEL SANDSTRÖM (M):
          </note>
          <note>
            Fru talman! Också min fråga går till statsrådet Matilda Ernkrans.
            I utbildningsutskottet i dag fick vi en dragning av Riksrevisionen
            om ett nyligen utrett ärende. Det handlade om regeringens riktade
            satsningar på att få fler studenter att läsa på utbildningar inom
            bristyrken och om den hade gett resultat. Tyvärr blev svaret nej.
            Det var till och med så att några utbild ­ ningar hade färre studenter
            än före satsningen, till exempel förskollärarutbildningen. Några
            utbildningar hade fler sökande, till exempel ingenjörsutbildning,
            men de hade inte fått del av satsningen.
          </note>
          <note>
            Det är bekymmersamt att satsningarna inte har fungerat. Vidare
            var det ganska mycket kritik mot att de inte hade utvärderats.
            Man hade inte sett om det fanns någon måluppfyllelse. Regeringen
            har inte rapporterat så att riksdagen kan ta del av det eller
            följa upp det. Således låter det som om satsningarna inte riktigt
            har fungerat. Många lärare sa också att de inte var förberedda
            på satsningarna och att de inte ens passade in i utbildningarna.
          </note>
          <note>
            Min fråga till ministern är: Hur kan vi förbättra dessa satsningar,
            om vi nu ska ha kvar dem, så att de ger resultat?
          </note>
          <note>
            Anf. 88 Statsrådet MATILDA ERNKRANS (S):
          </note>
          <note>
            Fru talman! Regeringen kommer naturligtvis i vanlig ordning att
            svara på Riksrevisionens rapport till riksdagen, men jag kan ändå
            ge några kommentarer.
          </note>
          <note>
            Det är klart att vi alltid behöver fundera på om det är saker
            som kan göras bättre, men vi ska också vara väl medvetna om att
            i jämförelse med exempelvis 2016 är det alltså 41 000 fler registrerade
            studenter inom högre utbildning. Vi har ökat antalet examina när
            det gäller hälso- och sjukvård med 17 procent och med 16 procent
            när det gäller förskollärarutbildningen, och det är många fler
            som har börjat på bristyrkesutbildningar. Det var ju det som var
            syftet, att fler skulle utbilda sig inom bristyrken.
          </note>
          <note>
            Det finns mycket kvar att lära. Men utan dessa satsningar skulle
            vi ha betydligt färre utbildade sjuksköterskor, specialistsjuksköterskor
            och lärare i Sverige i dag, och de behövs ju.
          </note>
          <note>
            Effekterna av reduktionsplikten för bilister
          </note>
          <note>
            Anf. 89 MARTIN KINNUNEN (SD):
          </note>
          <note>
            Fru talman! Min fråga går till statsrådet Y geman. Regeringen
            har ju nyligen lämnat in en proposition om reduktionsplikt som
            ställer krav på ökad inblandning av biodrivmedel. Propositionen
            kommer, om den antas av riksdagen, att resultera i betydande årliga
            prisökningar på såväl bensin som diesel. Det kommer också att
            leda fram till att uppemot 110 000 bilar inte kommer att kunna
            köras på vanlig bensin.
          </note>
          <note>
            Högre drivmedelspriser slår mot landsbygd, barnfamiljer, lantbruk
            och skogsbruk och mot alla de miljoner människor som är beroende
            av bilen. Detta förslag får formen av en dold skattehöjning. Det
            är i alla fall effekten för vanligt folk.
          </note>
          <note>
            Min fråga till Anders Ygeman och regeringen är: Vilket budskap
            har man till de miljontals människor som är beroende av bilen
            och som nu årligen under de närmaste tio åren kommer att drabbas
            av betydande pris ­ ökningar vid pump?
          </note>
          <note>
            Anf. 90 Statsrådet ANDERS YGEMAN (S):
          </note>
          <note>
            Fru talman! För det första är det inte säkert att effekten kommer
            att bli den som Martin Kinnunen ger uttryck för. Regeringen har
            ju hittills kompenserat genom att sänka skatten på biodrivmedel.
          </note>
          <note>
            För det andra borde det väl glädja Martin Kinnunen att vi genom
            detta gör oss fria från oljeberoende, alltså beroendet av olja
            som vi importerar från Mellanöstern och andra länder. Det gör
            det möjligt att stärka den svenska beredskapen vid sidan av det
            stora och viktiga uppdraget att klara klimatkrisen, så att allt
            fler i vårt land kan tanka allt grönare. Det är ju väldigt viktigt
            inte minst för glesbygden. Det är också i glesbygden man producerar
            stora delar av det biodrivmedel vi kommer att använda. Det ger
            nya intäkter och ny livskraft.
          </note>
          <note>
            Gigekonomin
          </note>
          <note>
            Anf. 91 SULTAN KAYHAN (S):
          </note>
          <note>
            Fru talman! Gigekonomi eller on demand economy handlar om att
            arbetskraft anlitas precis då den behövs. Giggandet har både krisat
            och expanderat under pandemin. Gigarbetarna i kultursektorn har
            blivit arbetslösa samtidigt som de som levererar mat har blivit
            en vanlig syn i våra stadsmiljöer. Synen på giggandet varierar:
            frihet för arbetstagare och en utveckling för konsumenterna kontra
            exploatering av arbetskraft och svårigheter att kontrollera verksamheten
            ur skattesynpunkt.
          </note>
          <note>
            Giggandets effekter på arbetsmarknaden och skattepolitiken kan
            bli enorma. Därför vill jag fråga finansministern om det förekommer
            några samtal mellan finans- och arbetsmarknadsministern om gigekonomins
            utmaningar och om det finns några planer på utredningar och uppdrag
            till myndigheter.
          </note>
          <note>
            Anf. 92 Finansminister MAGDALENA ANDERSSON (S):
          </note>
          <note>
            Fru talman! Sultan Kayhan tar upp en mycket viktig fråga. Det
            är i grunden positivt att ny teknik kan skapa nya tjänster, nya
            företagsmöjligheter och nya jobb. Samtidigt gäller självklart
            arbetsrätt och skatteregler alla. Man slipper inte undan sitt
            arbetsgivaransvar för att man förmedlar tjänster via en app.
          </note>
          <note>
            Det gör mig förbannad när jag ser att företag försöker använda
            appar som ursäkt för att skattefiffla, inte ta sitt arbetsgivaransvar
            eller dumpa löner och villkor.
          </note>
          <note>
            Det finns positiva exempel. Transportarbetareförbundet har organiserat
            plattformsarbetare och även tecknat kollektivavtal. Det är en
            viktig väg framåt.
          </note>
          <note>
            Staten har också ett ansvar. Skatteverket ska givetvis kontrollera
            också dessa tjänster.
          </note>
          <note>
            Arbetsmarknadsministern har en utredning på gång om just arbetsmiljö,
            för det är viktigt att det är tydligt vem som är arbetsmiljönsvarig,
            också om man förmedlar tjänster via en app.
          </note>
          <note>
            Riksrevisionens kritik mot Pisaundersökningen
          </note>
          <note>
            Anf. 93 ANN-SOFIE LIFVENHAGE (M):
          </note>
          <note>
            Fru talman! För drygt ett år sedan lyfte jag under riksdagens
            frågestund upp min oro för den då nyligen presenterade Pisaundersökningens
            resultat. Tyvärr fick jag till svar att det var tråkigt att jag
            försökte svartmåla den svenska skolan.
          </note>
          <note>
            I dag tar vi del av Riksrevisionens granskning där man konstaterar
            att varken regeringen eller Skolverket följt upp misstankarna
            om de felaktigheter i genomförandet som både medierna och riksdagens
            utbildningsutskott fört fram – ett genomförande där elever som
            bedömts ha för dåliga kunskaper i svenska inte ens fick göra provet.
            Detta ger såklart ett missvisande resultat av hur det står till
            med Sveriges elevers kunskaper.
          </note>
          <note>
            Jag tror inte på att skönmåla problem, utan vi måste lyfta upp
            dem till ytan för att ha en chans att göra något åt dem.
          </note>
          <note>
            Min allmänpolitiska fråga med anledning av detta är: Kommer regeringen
            att ta till sig av Riksrevisionens kritik och låta samtliga elever
            göra provet så att vi får ett resultat och kan tag i problemen
            på riktigt?
          </note>
          <note>
            Anf. 94 Näringsminister IBRAHIM BAYLAN (S):
          </note>
          <note>
            Fru talman! Jag delar helt uppfattningen att man inte bör skönmåla,
            särskilt inte något så viktigt som vår skola och våra skolresultat.
          </note>
          <note>
            Det är otvetydigt, oavsett enskilda mätningar, att de svenska
            kunskapsresultaten har vänt uppåt de senaste åren. Det har synts
            i ett stort antal både nationella och internationella undersökningar.
            Det är bra men inte tillräckligt bra, för vi har fortfarande brister.
          </note>
          <note>
            Sedan Pisaundersökningen 2018 presenterades har det varit känt
            att den hade en hög exkluderingsgrad. Undersökningen visar ändå
            tydligt att det är en resultatuppgång för elever som gått hela
            sin skolgång i svenska skolan.
          </note>
          <note>
            Det är inte korrekt som ledamoten säger att regeringen inte har
            vidtagit åtgärder. Vi har till exempel bett OECD att titta igenom
            detta. Nu konstaterar Riksrevisionen att det inte var tillräckligt
            och kritiserar Skolverket. Vi ska givetvis läsa Riksrevisionens
            viktiga rapport ordentligt och dra lärdomar av den.
          </note>
          <note>
            Tullverkets befogenheter
          </note>
          <note>
            Anf. 95 ERIC WESTROTH (SD):
          </note>
          <note>
            Fru talman! Regeringen har i linje med ett tillkännagivande presenterat
            förslaget att ge tullen utökade möjligheter att ingripa mot brott.
            Tullen ska nu kunna agera på egen hand i stället för att behöva
            vara beroende av om polisen har tid att komma.
          </note>
          <note>
            Tullverket menar i sitt yttrande att förslaget inte innebär några
            högre kostnader eftersom det inte anges att de ska kontrollera
            fler.
          </note>
          <note>
            I dag använder tullen endast 2 procent av sin kontrollkapacitet
            till utgående trafik. De utländska stöldligorna beräknas stå för
            90 procent av alla stölder, och framför allt landsbygden drabbas.
            Det rör sig om bostadsinbrott, stöld av jordbruks- och entreprenadmaskiner,
            båtmotorer och bildelar. Det kan också handla om vilda djur, fågelägg
            som plundrats från bon och fornminnen.
          </note>
          <note>
            Min fråga till finansministern blir därför: Avser regeringen
            att ge Tullverket ett utökat uppdrag och medel så att man också
            kan öka kontrollerna av utgående trafik?
          </note>
          <note>
            Anf. 96 Finansminister MAGDALENA ANDERSSON (S):
          </note>
          <note>
            Fru talman! Regeringen är fast besluten att utöka kontrollerna
            av de utländska stöldligorna. De ska stoppas innan de stjäl. Stjäl
            de ska de stoppas i Sverige.
          </note>
          <note>
            Därför har regeringen gjort en kraftig utbyggnad av den myndighet
            som är ansvarig för att förhindra och beivra brott och ta fast
            tjuvar: Polis ­ myndigheten. 5 000 fler anställda inom polisen
            ska bli 10 000 fler an ­ ställ ­ da inom polisen. Därutöver ser
            vi över om polisen ska få ytterligare befo ­ genheter i gränsnära
            områden för att bättre kunna stoppa de interna ­ tionella stöldligorna.
            Det är alltså polisens ansvar.
          </note>
          <note>
            Givetvis ska tullen också kunna hjälpa till, men det är polisen
            som är proffs på att stoppa tjuvar. Att myndigheter byter arbetsuppgifter
            med varandra löser inte problem. Vi får inte högre pensioner om
            Försäkringskassan betalar ut pensionen i stället för Pensionsmyndigheten.
          </note>
          <note>
            Men självklart ska tullen kunna hjälpa till.
          </note>
          <note>
            Vaccinering av soldater
          </note>
          <note>
            Anf. 97 ALEXANDRA ANSTRELL (M):
          </note>
          <note>
            Fru talman! Inte långt härifrån, i Kungsängen utanför Stockholm,
            finns 230 soldater som denna församling har beslutat ska åka på
            uppdrag i Mali. De lämnar sina familjer och vänner och ska åka
            fullt rustade till Mali. Men de är inte fullt rustade, för de
            har inte fått vaccin mot covid-19. Trots att FN rekommenderar
            alla medlemmar i insatsen att de ska vaccinera sina soldater skickar
            Sverige iväg 230 personer utan vaccin.
          </note>
          <note>
            Min fråga till Ibrahim Baylan är: Hur kommer det sig att regeringen
            inte har tagit initiativ till att dessa soldater ska få vaccin
            innan de åker? Är de inte samhällsviktig personal?
          </note>
          <note>
            Anf. 98 Näringsminister IBRAHIM BAYLAN (S):
          </note>
          <note>
            Fru talman! Det var en väldigt specifik fråga. För att ledamoten
            ska få ett adekvat och korrekt svar rekommenderar jag henne att
            ställa en skriftlig fråga. Eller så kan vi återkomma via mejl.
          </note>
          <note>
            Frågestunden var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.06 på förslag av andre vice talmannen
            att ajournera sammanträdet till kl. 15.20, då beslut skulle fattas
            om begäran om hänvisning av motioner och votering skulle äga rum.
          </note>
          <note>
            Återupptag et sammanträde
          </note>
          <note>
            S ammanträdet återupptogs kl. 1 5 . 20 .
          </note>
          <note>
            § 12 Beslut om begäran om hänvisning av motioner
          </note>
          <note>
            Motion 2020/21:3979 av Linda Westerlund Snecker m.fl. (V) och
            mo ­ tion 2020/21:3995 av Andreas Carlson m.fl. (KD) med anledning
            av prop. 2020/21:165 Utvidgade möjligheter att utreda förlisningen
            av passagerarfartyget Estonia
          </note>
          <note>
            Under överläggningen hade Hanna Gunnarsson (V) och Mikael Oscarsson
            (KD) yrkat att kammaren skulle begära proposition på hänvisning
            av mo ­ tione rna till utskott.
          </note>
          <note>
            Ett bifall till Hanna Gunnarssons och Mikael Oscarssons yrkande
            n skulle innebära att frågan skulle hänvisas till konstitutionsutskottet
            .
          </note>
          <note>
            Votering:
          </note>
          <note>
            48 för avslag
          </note>
          <note>
            7 för bifall
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren avslog yrkande na om begäran om proposition på hänvisning
            av motione rna till utskott. Motionerna lades till handlingarna.
          </note>
          <note>
            Partivis fördelning av rösterna:
          </note>
          <note>
            För avslag: 16 S, 11 M, 10 SD, 5 C, 3 L, 3 MP
          </note>
          <note>
            För bifall: 4 V, 3 KD
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            § 13 Beslut om ärenden som slutdebatterats den 28 april
          </note>
          <note>
            CU13 Planering och byggande
          </note>
          <note>
            Punkt 2 (Allmänna och enskilda intressen enligt plan ‑ och bygglagen)
          </note>
          <note>
            1. utskottet
          </note>
          <note>
            2. res. 7 (L)
          </note>
          <note>
            Votering:
          </note>
          <note>
            37 för utskottet
          </note>
          <note>
            3 för res. 7
          </note>
          <note>
            16 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 11 M, 1 C, 4 V, 3 KD, 3 MP
          </note>
          <note>
            För res. 7: 3 L
          </note>
          <note>
            Avstod: 1 S, 10 SD, 4 C, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Abraham Halef (S) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 3 (Plansystemet i allmänhet)
          </note>
          <note>
            1. utskottet
          </note>
          <note>
            2. res. 10 (KD)
          </note>
          <note>
            Votering:
          </note>
          <note>
            34 för utskottet
          </note>
          <note>
            3 för res. 10
          </note>
          <note>
            19 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 MP
          </note>
          <note>
            För res. 10: 3 KD
          </note>
          <note>
            Avstod: 10 SD, 5 C, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Reglering med detaljplan)
          </note>
          <note>
            1. utskottet
          </note>
          <note>
            2. res. 19 (M)
          </note>
          <note>
            Votering:
          </note>
          <note>
            29 för utskottet
          </note>
          <note>
            11 för res. 19
          </note>
          <note>
            16 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 3 MP
          </note>
          <note>
            För res. 19: 11 M
          </note>
          <note>
            Avstod: 5 C, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Regionplanering)
          </note>
          <note>
            1. utskottet
          </note>
          <note>
            2. res. 24 (C)
          </note>
          <note>
            3. res. 25 (V)
          </note>
          <note>
            Förberedande votering:
          </note>
          <note>
            8 för res. 24
          </note>
          <note>
            4 för res. 25
          </note>
          <note>
            44 avstod
          </note>
          <note>
            293 frånvarande
          </note>
          <note>
            Kammaren biträdde res. 24.
          </note>
          <note>
            Gudrun Brunegård, Magnus Oscarsson och Roland Utbult (alla KD)
            anmälde att de avsett att avstå från att rösta men markerats ha
            röstat ja.
          </note>
          <note>
            Huvudvotering:
          </note>
          <note>
            36 för utskottet
          </note>
          <note>
            5 för res. 24
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 KD, 3 L, 3 MP
          </note>
          <note>
            För res. 24: 5 C
          </note>
          <note>
            Avstod: 10 SD, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 26 (Tillgänglighet till idrottsanläggningar)
          </note>
          <note>
            1. utskottet
          </note>
          <note>
            2. res. 59 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 59
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 59: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU14 Hushållningen med mark- och vattenområden
          </note>
          <note>
            Punkt 1 (Riksintressen)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Markavvattning, dammar och våtmarker)
          </note>
          <note>
            1. utskottet
          </note>
          <note>
            2. res. 10 (L)
          </note>
          <note>
            Votering:
          </note>
          <note>
            30 för utskottet
          </note>
          <note>
            3 för res. 10
          </note>
          <note>
            22 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 2 KD, 3 MP
          </note>
          <note>
            För res. 10: 3 L
          </note>
          <note>
            Avstod: 11 M, 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 20 KD, 16 L, 13 MP,
            1 -
          </note>
          <note>
            Punkt 8 (Vattenförsörjning och vattenförvaltning)
          </note>
          <note>
            1. utskottet
          </note>
          <note>
            2. res. 13 (C)
          </note>
          <note>
            Votering:
          </note>
          <note>
            36 för utskottet
          </note>
          <note>
            5 för res. 13
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 L, 3 MP
          </note>
          <note>
            För res. 13: 5 C
          </note>
          <note>
            Avstod: 11 M, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 11 (Anslutning till kommunalt vatten och avlopp)
          </note>
          <note>
            1. utskottet
          </note>
          <note>
            2. res. 16 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 16
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 16: 16 S, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 12 (Lokalt anpassade va-lösningar)
          </note>
          <note>
            1. utskottet
          </note>
          <note>
            2. res. 17 (SD, C, KD)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 17
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 L, 3 MP, 1 -
          </note>
          <note>
            För res. 17: 10 SD, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 13 (Övriga förslag om allmänna vattentjänster)
          </note>
          <note>
            1. utskottet
          </note>
          <note>
            2. res. 20 (KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 20
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 20: 3 KD
          </note>
          <note>
            Avstod: 11 M, 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            FiU23 Riksbankens förvaltning 2020
          </note>
          <note>
            Kammaren biföll utskottets förslag.
          </note>
          <note>
            FiU45 Värdlandsavtal mellan Sverige och Banken för internationell
            betalningsutjämning (BIS)
          </note>
          <note>
            Kammaren biföll utskottets förslag.
          </note>
          <note>
            FöU7 Samhällets krisberedskap
          </note>
          <note>
            Punkt 1 (Statens övergripande ansvar vid större olyckor och kriser)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 4 (KD)
          </note>
          <note>
            Förberedande votering 1:
          </note>
          <note>
            10 för res. 2
          </note>
          <note>
            3 för res. 4
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            12 för res. 1
          </note>
          <note>
            10 för res. 2
          </note>
          <note>
            34 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 1
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Ansvarsprincipen)
          </note>
          <note>
            1. utskottet
          </note>
          <note>
            2. res. 5 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 5
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 5: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Produktion av strategiska produkter)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            Votering:
          </note>
          <note>
            40 för utskottet
          </note>
          <note>
            4 för res. 7
          </note>
          <note>
            12 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 3 KD, 3 L, 3 MP
          </note>
          <note>
            För res. 7: 4 V
          </note>
          <note>
            Avstod: 11 M, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 15 (forts. från § 10) Jordbrukspolitik (forts. MJU17)
          </note>
          <note>
            Anf. 99 JOHN WIDEGREN (M):
          </note>
          <note>
            Fru talman! Det är synd att ledamöterna lämnar kammaren efter
            voteringen – det borde vara tvärtom, att alla stannar kvar och
            lyssnar på den här viktiga debatten om jordbrukspolitik! Det är
            kanske det viktigaste vi har.
          </note>
          <note>
            Vi debatterar alltså MJU17 Jordbrukspolitik . Först och främst
            yrkar jag bifall till reservation nummer 6.
          </note>
          <note>
            Vår eminenta ordförande hade sitt anförande innan alla ajourneringar,
            och det sas mycket klokt. Jag kommer nog att upprepa många av
            de sakerna, och för det ber jag om ursäkt. Jag hoppas dock att
            det även kommer fram en del nya saker.
          </note>
          <note>
            Under våren går vi som sagt in i slutförhandlingar av EU:s nya
            jordbrukspolitik – förhoppningsvis. Det sköts på plats av vår
            landsbygdsminister. Det finns en sak som vi ska landa där nere
            för att på bästa möjliga sätt få en ny jordbrukspolitik till Sverige,
            men när vi sedan ska införliva den svenska modellen av den nya
            gemensamma jordbrukspolitiken är det otroligt viktigt att den
            på många sätt blir klok och bra för svenskt jordbruk.
          </note>
          <note>
            Vi talar såklart om regelförenklingar och om konkurrenskraft,
            och vi talar om vikten av att bevara våra naturbetesmarker för
            den biologiska mångfalden. Alla dessa saker är bekymmer som har
            lyfts fram i svenskt jordbruk under lång tid, såväl förenkling
            och konkurrenskraft som betesmarker och att mängden betesdjur
            minskar i Sverige. Detta är problempunkter, och därför är det
            viktigt att den nya politiken på ett bra och klokt sätt faktiskt
            förbättrar förutsättningarna för detta.
          </note>
          <note>
            En av de absolut viktigaste sakerna i detta nya är såklart att
            vi inte får komma in i en ny jordbrukspolitikperiod där EU-stöden
            inte kommer ut till lantbrukarna i tid. Det är otroligt viktigt.
            För ungefär ett år sedan lyfte vi äntligen fram jordbruk som en
            samhällsviktig sektor i Sverige, vilket gör det desto viktigare
            att pengar som ska vara jordbruket till gagn kommer i rätt tid.
            Nu tror jag att man börjar komma ikapp med de flesta av de debacle
            som skedde 2015 och 2016 på grund av att stöden inte kom ut i
            tid och att alla jordbrukare har fått sina pengar. Det är väl
            hög tid, som sagt.
          </note>
          <note>
            Det var CAP:en. Några saker på EU-nivå som bekymrar och som jag
            är fundersam över – de bekymrar, men de kan också vara stora möjligheter
            för framtiden – är EU:s nya strategier, bland annat Farm to Fork
            och biodiversitetsstrategierna. Där lyfter man fram alltifrån
            hur vi ska använda växtnäring och växtskydd till hur vi ska ägna
            oss åt markavsättningar för olika produktionssystem – konventionellt
            eller ekologiskt – och att vi ska avsätta marker för enbart biologisk
            mångfald med mera.
          </note>
          <note>
            Jag tycker att detta är lite intressant. Jag läste en rapport
            från USDA, United States Department of Agriculture, där man pratar
            om att dessa strategier, om de genomförs på EU-nivå och det blir
            som det är sagt, kommer att leda till 22 miljoner människors svält
            – det är ju ganska allvarliga siffror – eftersom produktionen
            på EU-nivå kommer att minska så mycket. Detta är väldigt bekymmersamt.
          </note>
          <note>
            När vi åker ned från Sverige och ska förhandla dessa frågor till
            EU:s nya strategier är det otroligt viktigt att vi även här lyfter
            in de punkter som vi pratade om tidigare gällande förenkling och
            konkurrenskraft. Det är också viktigt att vi inte går på sådana
            tokigheter som de lyfter fram med växtnäring och växtskydd, där
            man ska bestämma markanvändningen med produktionsinriktningar.
            Detta är ju ett ingrepp i äganderätten och brukanderätten, men
            det kan också vara ett hot mot självförsörjningen i hela EU.
          </note>
          <note>
            Jag ser en del andra hot mot ökad produktion i Sverige. Det handlar
            om de frågor som vi i Moderaterna brukar lyfta fram.
          </note>
          <note>
            Det handlar om skatterna – om de ökade särskatter vi har i Sverige.
          </note>
          <note>
            Vi har ett stort bekymmer med djurrättsaktivister som slår mot
            svenskt jordbruk.
          </note>
          <note>
            Jordbrukarna själva lyfter i Jordbruksbarometern fram att de
            tycker att det är besvärligt med myndighetskontakter och myndighetsarbetet
            kontra jordbruket.
          </note>
          <note>
            Regelkrånglet lyfts fram, som vanligt – så är det varje gång
            i de här barometrarna. Vi skulle kanske behöva kika på någon form
            av one-stop-shop för jordbrukarna för att kunna minska antalet
            myndighetskontakter; det borde inte vara omöjligt med digitalisering
            i dagens samhälle. Här kommer nästa fråga in, nämligen fiberutbyggnaden.
            Detta förutsätter ju att vi har fiber ut till alla jordbruksföretag
            på landsbygden.
          </note>
          <note>
            Just detta med regelkrångel är intressant. Vi har pratat om det
            så otroligt många gånger i Sveriges riksdag när det gäller jordbruk.
            Det ena uppdraget efter det andra ges, och även inom livsmedelsstrategin
            tillsätts paket för att utreda regelkrånglet.
          </note>
          <note>
            För ett tag sedan fick vi siffror för perioden 1996–2016. Antalet
            lagkrav inom jordbruket har ökat med 120 procent under denna tid.
            Antalet krav på journalföring har under samma tid ökat med 350
            procent. Antalet krav på tillstånd och anmälningar till myndigheter
            har ökat med över 400 procent på den här tiden. Siffrorna rör
            inte riktigt de senaste 20 åren, men närapå.
          </note>
          <note>
            Vi står här och säger i varenda debatt vi har att vi ska göra
            det enklare att vara lantbrukare och att vi ska minska regelkrånglet
            och den administrativa bördan, men det blir precis tvärtom. Det
            är tydligt att detta har ökat kraftfullt egentligen oavsett färg
            på regeringen, men ansvaret ligger ju sedan ett antal år på företrädarna
            för den här regeringen.
          </note>
          <note>
            Vi lyckas inte med det här. Det är en stor belastning för svenskt
            jordbruk.
          </note>
          <note>
            Magnus Oscarsson från Kristdemokraterna brukar ibland lyfta fram
            denna fråga: När ska bonden hinna vara bonde? Det ligger någonting
            i detta. Fortfarande är det så att många av våra jordbruksföretagare
            är enmansföretag eller fåmansföretag. Ändå lägger vi en sådan
            administrativ börda på dem – det är ju helt orimligt.
          </note>
          <note>
            Nästa fråga vi ska ställa oss om vi nu ökat alla dessa krav så
            kraftfullt som vi har gjort är: Vilka problem är det vi ska lösa
            genom att lägga på dessa ökade krav? Vilka problem ska vi lösa
            med det? Har vi verkligen sådana problem i Sverige att vi behöver
            belasta näringen med så här mycket regler och krångel? Detta tycker
            jag att vi ska ta en ordentlig funderare på.
          </note>
          <note>
            Vi ska också se till att livsmedelsstrategins intentioner blir
            verklighet nu. Det är nio år kvar; vår ordförande tog upp det.
            År 2030 ska vi ha uppnått livsmedelsstrategins intentioner. Då
            ska vi ha vänt alla dessa kurvor och ökat vår produktion. Samtidigt
            halveras mängden mjölkbönder på tio år. Det finns ju en risk att
            vi i stället för dagens ungefär 3 000 mjölkbönder om tio år har
            1 500 mjölkbönder, som ska leverera mer än vad dagens 3 000 mjölkbönder
            gör.
          </note>
          <note>
            Mjölken är, som vi brukar säga här, motorn i svenskt jordbruk.
            Det är en bra faktor för att avläsa hur det går för svenskt jordbruk.
          </note>
          <note>
            Det finns en del andra farhågor som jag tycker är viktiga att
            lyfta upp.
          </note>
          <note>
            Bristen på veterinärer är en jätteviktig fråga. Det handlar om
            veterinärer i hela landet. Ingen lantbrukare ska, när han står
            med en svår kalvning klockan två på natten, behöva ringa till
            en veterinär och få höra att veterinären kommer om tre timmar.
            Det får inte vara så i en samhällsviktig sektor som jordbruket
            och livsmedelsproduktionen.
          </note>
          <note>
            Det finns såklart möjligheter, och livsmedelsstrategin är viktig.
            Den ska genomföras, och vi ska nå våra mål i livsmedelsstrategin.
            För detta kommer det att krävas bättre lönsamhet, vilket är den
            ständigt återkom ­ mande frågan. Utan lönsamhet kommer vi inte
            att leverera ökad produk ­ tion. Vi kommer inte att leverera det
            som krävs för en stärkt beredskap. Vi kommer heller inte att leverera
            de miljö- och klimatnyttor som vi kräver av svenskt jordbruk i
            dag och som vi vet att svenskt jordbruk kan leverera.
          </note>
          <note>
            Frågan kommer tillbaka till regeringen. Ni har nu suttit i ett
            antal år – sedan 2014. Livsmedelsstrategin har kommit under tiden,
            och det har tagits fram handlingsplaner. Men när blir det verklighet
            av detta? När kommer lantbrukarna att se att det faktiskt är en
            skillnad? När kommer vi att vända kurvorna och öka vår produktion?
            Det är upp till regeringen att svara på detta.
          </note>
          <note>
            (Applåder)
          </note>
          <note>
            Anf. 100 STAFFAN EKLÖF (SD):
          </note>
          <note>
            Fru talman! Vi sverigedemokrater står naturligtvis bakom alla
            våra reservationer, men för tids vinnande yrkar jag bifall bara
            till reservation 7 om konkurrenskraft och regelförenkling.
          </note>
          <note>
            Livsmedelsstrategin är bra men inte tillräcklig. Det behövs fler
            initiativ för att förenkla regler. Vi sverigedemokrater levererar
            dem. Det behövs fler initiativ för innovation, teknikutveckling
            och teknikspridning. Vi le ­ vererar dem. Det behövs en större
            förståelse för näringarna vid både tillsyn och regelutveckling.
            Vi levererar det. Men framför allt behövs högre lön ­ samhet.
            Genom skattesänkningar och ersättningar för merkrav gör vi svenskt
            lantbruk mer lönsamt direkt. Man kan inte vänta på att livsmedels
            ­ strategins åtgärder ska ge ökad lönsamhet, och man kan inte
            ställa krav på omställning utan ökad lönsamhet. Direkt ökad lönsamhet
            ger i stället en styrkeposition för näringen att utgå ifrån och
            att tackla alla de frågor som både näringen och medborgarna vill
            lösa, såsom ökad livsmedelsproduk ­ tion, ökad miljövänlighet
            och minskade klimatgasutsläpp. Det ger kapital, framtidstro och
            möjligheter.
          </note>
          <note>
            Jag tror att ni känner igen denna den sverigedemokratiska analysen
            vid det här laget och vad vi vill med det svenska lantbruket.
            Därför tänker jag fokusera på EU-dimensionen i resten av anförandet.
            Min kollega John Widegren från Moderaterna lyfte förtjänstfullt
            fram EU-dimensionen, som smyger sig in och tränger sig på alltmer.
            Allt ska tydligen lösas på EU-nivå nu för tiden.
          </note>
          <note>
            Sverige är ett skogsland med inslag av jordbruk snarare än tvärtom,
            som är det vanliga i de tongivande EU-länderna. Det innebär att
            våra förutsättningar är annorlunda, och så är det i snart sagt
            varje fråga. Sverige ligger nästan aldrig på EU:s genomsnitt.
            För Sverige är det alltså viktigt att alltför mycket inte centralstyrs
            från Bryssel. Vi behöver ha stor flexibilitet för medlemsstaterna.
          </note>
          <note>
            De nya jordbruksstödsreglerna i EU, som reglerar så mycket av
            lant ­ bruket och lantbrukarnas liv, skulle bli flexibelt. Mycket
            skulle lämnas åt respektive medlemsstat. I viss mån verkar det
            bli så just när det gäller stöd ­ reglerna. Men EU-kommissionen
            kan inte låta bli att vara klåfingrig, för precis som John Widegren
            säger har, parallellt med de nya reglerna, en hel hop dokument
            tagits fram: den gröna given, strategin från jord till bord, biodiversitetsstrategin,
            taxonomireglerna om hållbara investeringar, en skogsstrategi och
            nu senast en handlingsplan för ökad ekologisk produk ­ tion. Och
            inuti handlingsplanen för ekologisk produktion finns fröet till
            nästa dokument som definierar, begränsar och omöjliggör – ett
            till taxono ­ midokument för att bestämma obligatoriska minimikrav
            för vad som anses vara hållbar offentlig upphandling. Det är som
            de ryska babushkadockorna – en docka i en docka, i en docka. Alla
            innehåller de det som kommer att bli detaljregler som medlemsstaterna
            ska följa under EU-kommissionens övervakning. Dessutom är de utformade
            utan förståelse för den svenska verkligheten. Kombinationen av
            avsaknad av flexibilitet och avsaknad av förståelse för svenska
            förhållanden är en toxisk kombination för Sverige och svenska
            näringar.
          </note>
          <note>
            Många av dokumenten innehåller en uppskrämmande och moraliser
            ­ ande text, exakta siffersatta mål dragna ur en hatt och slarv
            med referenserna, häpp! Det är inte utan att jag längtar tillbaka
            till förr när EU-kommissionen var torr, grå, byråkratisk och faktaorienterad.
            Den nuvarande EU-kommissionen har hittills kastat allting över
            ända för att följa sina känslobaserade mål. Konsekvensanalyser
            anser man att man kan göra senare, efter att man har satt målen.
            Ja, ni hörde rätt.
          </note>
          <note>
            Det svenska självbestämmandet kommer att minska avsevärt om allt
            i de här dokumenten träder i kraft, och det kommer det att göra
            så länge som svenska politiker är undfallande. Och efter dessa
            dokument kommer ännu fler. Det ankommer på oss politiker att reagera.
            Vi måste säga ifrån i ett tidigt skede och tydligt. Det gäller
            naturligtvis även er som gillar EU, för annars kommer EU att transformeras
            till någonting som inte heller ni gillar.
          </note>
          <note>
            Jag vill uppehålla mig en stund vid just bindande siffersatta
            mål. EU-kommissionen har fastställt ett halvdussin sådana mål
            bara inom jordbrukssektorn. Det finns fler utanför, till exempel
            en minskning av gödselmedel med 20 procent till 2030 och näringsförlusterna
            med 50 procent på nio år. Det kanske låter bra. I så fall ska
            du hejda dig och fundera på varför målsättningarna, om de nu är
            så bra, inte har uppnåtts tidigare. Jo, saken är den att varje
            föreslagen förändring kan leda till konsekvenser för andra värden.
          </note>
          <note>
            Problemet med siffersatta, bindande mål är att de kortsluter
            möjligheterna att fatta avvägda, balanserade beslut. Man vet kanske
            vad man får när det gäller exempelvis minskning av gödselmedelanvändningen.
            Men man vet inte vilka effekter man får på övergödningen, på klimatet,
            på livsmedelsproduktionen och på landsbygden.
          </note>
          <note>
            Utan bindande siffersatta mål är man fri att ta hänsyn till annat
            och att anpassa målsättningen och åtgärderna till verklighetens
            krav och förändringar och till vunna insikter längs vägen.
          </note>
          <note>
            Nåja, lite flexibilitet kommer det nog i ärlighetens namn att
            finnas i de siffersatta målen men mest med avseende på metod och
            bara lite med avseende på hur långt man redan har kommit.
          </note>
          <note>
            Det ska också sägas, i ärlighetens namn, att även Sverige har
            påhitt som är orealistiska och obalanserade. Hästnäringen drabbades
            nyligen av en rad förslag i en SOU som skulle göra det mycket
            svårt för hästnäringen att över huvud taget existera. Så kan vi
            inte ha det.
          </note>
          <note>
            Åter till EU och EU:s siffersatta mål. Ett av de siffersatta
            målen handlar om ekologisk produktion. 25 procent av EU:s jordbruksmark
            ska brukas ekologiskt senast 2030, om nio år. I dag brukas 8,5
            procent av marken ekologiskt.
          </note>
          <note>
            Vi sverigedemokrater ser positiva aspekter av ekologisk produktion
            men också negativa. Bland fördelarna kan nämnas att ekologisk
            produk ­ tion bidrar till biologisk mångfald och minskad bekämpningsmedels
            ­ användning. Det är bra. Men det viktigaste är kanske ändå att
            ekologisk pro ­ duktion kan fungera som en pionjär och utveckla
            miljövänlig teknik som sedan ofta även kan användas i konventionellt
            jordbruk.
          </note>
          <note>
            Bland nackdelarna finns att ekologisk produktion ger lägre produktion
            med 20–40 procent, beroende på vad man tittar på. Det gör att
            miljövinster ofta äts upp om man räknar per kilo produkt, och
            det är ju så man måste räkna, för vi vill ju inte äta mindre.
            Dessutom sänker det självförsörjningsgraden. Men den viktigaste
            nackdelen är nog ändå de begränsningar som de detaljerade och
            ibland ologiska reglerna innebär för jordbrukets utveck ­ ling.
            Sverige har genom åren försökt att hålla emot en del av de ologiska
            begränsningarna men har misslyckats alltmer.
          </note>
          <note>
            Vi ser gärna ekologisk produktion. Men det är viktigt att mängden
            ekologiska produkter styrs av konsumenternas efterfrågan och inte
            av siffersatta mål tagna ur luften. När man ökar produktionen
            och efterfrågan är svag, som den tidvis har varit den senaste
            tiden, kan det resultera i prisfall. Det betyder att lantbrukare
            som är inlåsta i en produktion med ett högt kostnadsläge och lågt
            utbyte inte kan få betalt för sina insatser. Det blir som en fälla.
            Situationen har blivit svårare ju fler som har lockats av EU och
            svenska staten att ställa om.
          </note>
          <note>
            Vi tycker också att ekologiska produkter ska konkurrera på egna
            meriter. Samhället kan och ska hjälpa till att vässa miljönyttan
            och pressa produktionskostnaderna genom olika utvecklings- och
            rådgivningsinsatser. Det långsiktiga målet måste vara att skattesubventionering
            inte ska behövas. Efterfrågan ska inte heller drivas genom ensidigt
            kampanjande där bara fördelarna tas upp, som EU-kommissionen föreslår
            i sitt handlingsprogram, för då lurar man ju medborgarna.
          </note>
          <note>
            Det är också viktigt att hindra ekologiska importprodukter från
            att tränga undan lokalproducerade konventionella produkter.
          </note>
          <note>
            Allt detta försvåras av tondöva, siffersatta mål. Siffersatta
            mål för ekologisk produktion riskerar alltså att skapa en fälla
            för de lantbrukare som ställer om till ekologisk produktion, att
            minska livsmedelsproduktionen, att låsa produktionen vid ett högt
            kostnadsläge, att dämpa innovationer och teknikutveckling, att
            lura medborgare och att tränga undan lokal livsmedelsproduktion.
            Vi säger nej.
          </note>
          <note>
            Anf. 101 ELIN SEGERLIND (V):
          </note>
          <note>
            Fru talman! Svenskt jordbruk är en av flera förutsättningar för
            att Sverige ska klara av klimatomställningen.
          </note>
          <note>
            Vänsterpartiet menar att Sverige borde utforma sin jordbrukspolitik
            på nationell nivå. EU:s gemensamma jordbrukspolitik är varken
            hållbar ekologiskt eller socialt. De senaste åren har antalet
            gårdar runt om i Europa minskat samtidigt som de som blivit kvar
            har blivit allt större. Det är en utveckling Vänsterpartiet vill
            vända på. Vi behöver fler, inte färre, människor som lever av
            ett aktivt jordbruk.
          </note>
          <note>
            EU:s gemensamma jordbrukspolitik ser fortsatt ut att inrikta
            sig på att främja just den industriella stordriften framför hållbarheten.
            Hela 80 procent av utbetalningarna av jordbruksstöden inom den
            gemensamma jordbrukspolitiken går till 20 procent av de största
            jordbruksföretagen runt om i Europa. Den intensiva animalieproduktionen
            och de monotona odlingslandskapen ger negativa effekter för både
            klimat och biologisk mångfald. Stora stödbelopp hamnar hos stora
            godsägare och multinationella företag.
          </note>
          <note>
            Livsmedelsproduktionen sker i dag på bekostnad av miljö och klimat,
            trots att EU har åtagit sig att arbeta för ett hållbart jordbruk,
            bevara biologisk mångfald och bekämpa klimathotet. Det intensiva
            jordbruket pekas av forskare ut som en av de största orsakerna
            till minskningen av biologisk mångfald. Om hållbarhetsmålen ska
            tas på allvar av EU krävs reformer som är bättre anpassade för
            att nå våra klimatmål.
          </note>
          <note>
            Vänsterpartiet skulle som sagt helst se att Sverige kunde utforma
            sin egen nationella jordbrukspolitik. Så länge Sverige är en del
            av EU verkar vi ändå för att stöden ska utformas i enlighet med
            hållbarhetsmålen, att det införs ett tak för hur mycket EU-stöd
            stora lantegendomar kan få samt att utveckla EU:s subventioner
            bort från den storskaliga animalieindustrin.
          </note>
          <note>
            Sverige har goda förutsättningar att utveckla ett hållbart jordbruk
            som i framtiden både bidrar till den globala livsmedelsförsörjningen
            och stärker vår egen nationella självförsörjning av livsmedel.
          </note>
          <note>
            I ett grönt och hållbart samhälle är ett hållbart jordbruk centralt.
            Det svenska jordbruket har alltid varit en viktig del av den svenska
            självbilden, likaväl som en viktig faktor i samhällsutvecklingen.
            Bra skördeår har historiskt gett ett välmående samhälle. Så kan
            det bli igen, och så behöver det vara, genom att vi tryggar vår
            tillgång på livsmedel som produceras nära, hållbart och ekologiskt.
            Det blir en grön omställning som skapar jobb i hela landet.
          </note>
          <note>
            Vänsterpartiet vill se att Sverige höjer ambitionen för vår självförsörjningsgrad
            från 50 till 80 procent och inför ett beredskapslager för livsmedel.
            Sverige har haft det tidigare, men det har successivt avvecklats.
          </note>
          <note>
            Sverige behöver också bygga upp sin uthållighet. Därför har vi
            lyft fram ett förslag som funnits från myndigheterna sedan tidigare
            om att påbörja en pilotstudie där naturbruksgymnasier testar att
            producera beredskapslivsmedel löpande. Det skulle minska vårt
            importberoende och öka vår motståndskraft mot störningar – ett
            förslag med många vinster för både miljön och jordbrukets hållbara
            utveckling.
          </note>
          <note>
            För Vänsterpartiet är det också viktigt med ett starkare ekologiskt
            jordbruk. Det har flera fördelar då kemiska bekämpningsmedel och
            konstgödsel inte används. Vi vill ge stöd för omställningen från
            konventionellt jordbruk till ekologiskt. Det ger oss en starkare
            biologisk mångfald, likaväl som en stärkt djurvälfärd. Stödet
            vi vill se riktar sig såväl till omställningen som till produktionen.
            Vi vill också se en ökning av anslaget för stöd till betesmarker.
          </note>
          <note>
            För att främja möjligheten till småskalighet och öka djurvälfärden
            före ­ slår Vänsterpartiet också ett investeringsstöd för mobila
            slakterier. Antalet slakterier minskar och det är för många långa
            avstånd, vilket inte är att föredra från djurskyddssynpunkt. Trycket
            att hålla nere priser på grund av import av billigt kött och konkurrens
            från stora slakterier är några faktorer bakom detta, men även
            brist på utbildad personal. Genom att förbättra till ­ gången
            till lokala slakterier kan vi minska behovet av långa djur ­ transporter
            men också stärka förutsättningarna för lokal produktion och förbättrad
            na ­ tionell självförsörjningsgrad. Det ger också ökade möjligheter
            för små ­ skaligt och lokalt producerad mat.
          </note>
          <note>
            Överlag behövs det fler möjligheter till förädling av livsmedel
            runt om i hela landet.
          </note>
          <note>
            Fru talman! I pandemins spår har vi sett hur djurmarknader varit
            centrala i smittspridningen. Likaså är den västerländska storskaliga
            köttindustrin också en viktig faktor bakom spridningen av globala
            virussjukdomar. Just nu ser vi förhoppningsvis slutet på många
            fall av fågelinfluensa i Sverige och runt om i Europa. Smittan
            tros den här gången ha haft sitt ursprung hos vilda fåglar som
            kommit i kontakt med tamfåglar. Sedan smittan kom till Sverige
            har 2 miljoner kycklingar och kalkoner avlivats.
          </note>
          <note>
            Fågelinfluensan är ett exempel på smittor som sprids mellan djur
            och ibland muterar och sprids vidare till människor som så kallade
            zoonoser, vilket också är fallet med coronaviruset. Virusutbrott
            ses ofta som naturkatastrofer och enskilda tragedier för de inblandade,
            och tragedier är de helt klart. Men smittorna blir vitt spridda
            epidemier när de landar i djurbesättningar med tusentals djurindivider
            på en minimal yta. Smittan sprider sig sedan som en löpeld. Det
            är djurfabrikerna som möjliggör att smittan kan fästa, muteras
            och spridas vidare.
          </note>
          <note>
            Minkuppfödningen är ytterligare ett exempel. Vänsterpartiet har
            krävt att minkfarmerna ska stängas, både av djurskyddsskäl och
            på grund av risken för virusspridning.
          </note>
          <note>
            Fru talman! Det behövs ett starkt jordbruk för att vi ska klara
            livsme ­ delsförsörjningen, likaväl som det behövs ett starkt
            jordbruk inom natur ­ ens ramar för att vi ska klara klimatet.
            Att prata om jordbrukets utmaningar är inte att vara kritisk inför
            jordbrukandet som sådant, tvärtom. FN ‑ rap ­ porten Climate Change
            and Land konstaterade att världens nuvarande jord- och skogsbruk
            hotar både klimatmålen, den biologiska mångfalden och matsäkerheten.
            Den konstaterade att dagens jordbruk ger stora klimat ­ utsläpp
            och att det driver på klimatförändringarna.
          </note>
          <note>
            Om vi inte tar tag i de problem som finns kopplat mellan jordbruk,
            klimat och biologisk mångfald kommer vi att göra oss själva en
            otjänst. Skulden ligger inte hos enskilda jordbrukare; skulden
            ligger hos oss tillsammans som har varit med och skapat ett system
            för jordbruket som i längden inte är ekologiskt hållbart.
          </note>
          <note>
            Vi behöver ett jordbruk och en livskraftig livsmedelsförsörjning.
            Det är inget snack om den saken. Men det vi behöver är ett jordbruk
            inom naturens gränser. Vi ser nu bara början av vad som händer
            när vi inte håller oss inom naturens ramar, och ingen av oss vill
            vara med och uppleva vad en femgradig ökning av jordens medeltemperatur
            skulle innebära. Så vi arbetar med vad vi har och gör det bästa
            vi kan.
          </note>
          <note>
            För Vänsterpartiet blir det tydligt att vi behöver komma bort
            från den storskaliga rationaliseringen som tvingar in bönder i
            storskalig produktion och mot ett jordbruk som uppmuntrar småskalighet,
            tar jordbruket närmare människorna och gör livsmedelsförsörjningen
            till ett gemensamt samhällsintresse.
          </note>
          <note>
            (TREDJE VICE TALMANNEN: Där hörde jag inte något yrkande.)
          </note>
          <note>
            Nej, det är helt sant. Jag har glömt siffran.
          </note>
          <note>
            Anf. 102 JOHN WIDEGREN (M) replik:
          </note>
          <note>
            Fru talman! Jag lyssnade på Vänsterpartiet här, och en del frågor
            poppar upp. Jag måste få lite klargöranden.
          </note>
          <note>
            Det låter som en väldigt vacker värld som målas upp. Det är positivt
            och alltihop. Först av allt: EU-stöden går till stora producenter.
            Vet Vänsterpartiet vad EU-stöden i grunden är till för? Det skulle
            vara intressant att höra.
          </note>
          <note>
            Sedan är man emot detta med storleksrationalisering. Den har
            varit ganska stark i svenskt jordbruk, ska sägas. Vi har haft
            en kraftig storleksrationalisering. Men det finns ju en orsak
            till det, och det är bristande lönsamhet. Det är det som gör att
            jordbruksföretagen blir större och större. Då måste jag ändå ställa
            frågan: Hur tänker man sig att åtgärda den här lönsamhetsbristen?
            Är man från Vänsterpartiet redo, fru talman, att sänka skatter
            och annat? Det är ju det som krävs för att öka lönsamheten i det
            svenska jordbruket. Det skulle vara intressant att höra om man
            är beredd att sänka skatterna, till exempel, för svenskt jordbruk.
          </note>
          <note>
            Mobila slakterier lyftes också upp. Det tycker jag är en jättebra
            sak. Jag känner väl dem som hade det mobila slakteriet i Sverige.
            En av anledningarna till att det gick i konkurs och fick lägga
            ned var förstås bekymmer med lönsamheten, men d et som var absolut
            svårast för det mobila slakteriet var att det var extremt mycket
            krångel med regler, byråkrati och myndigheter . Man såg det här
            mobila slakteriet som vilket vanligt slakteri som helst fast det
            skulle åka runt på vägarna.
          </note>
          <note>
            Är man från Vänsterpartiets sida beredd att kraftigt förändra
            reglerna och minska krånglet och annat? Jag skulle vilja höra
            lite om hur man tänker sig en ökad livsmedelsproduktion. Hur ska
            det gå till?
          </note>
          <note>
            Anf. 103 ELIN SEGERLIND (V) replik:
          </note>
          <note>
            Fru talman! Jag passar på att yrka bifall till reservation 15,
            så har vi det ur världen.
          </note>
          <note>
            Tack, John, för frågan och möjligheten att prata vidare om detta!
            Det är alltid trevligt – vi har stått här förut och diskuterat
            detta.
          </note>
          <note>
            Regler hörde vi om på den hearing vi hade i förra veckan. Var
            kom de här reglerna och den ökade regelbördan ifrån? De kom från
            EU. Och vem tycker att EU är en käck institution? Ja, inte är
            det Vänsterpartiet i alla fall. Det finns en del att göra när
            det gäller detta, och att ta tillbaka jordbrukspolitiken till
            nationell nivå är ett sätt att hantera regelbördan, tänker jag.
          </note>
          <note>
            När det gäller gårdsslakterier är det jättekul att höra att Moderaterna
            och John Widegren tycker att det är ett bra förslag i grunden.
            Jag förstår, precis som John Widegren, att det inte är helt oproblematiskt
            och inte bara kan rullas ut och löpa friktionsfritt, utan det
            är klart att det kommer att kräva åtgärder. Det är därför vi också
            lägger in ekonomiskt stöd för det i vår budget. Vi ser att det
            behövs.
          </note>
          <note>
            Det här handlar också i grund och botten om vad det är för typ
            av jordbruk man vill ha. Vad är det för samhälle vi vill vara
            med och bygga? Vänsterpartiet tror starkt på att ett lokalt förankrat
            jordbruk som bygger på ekologisk grund inom naturens ramar är
            vägen framåt. Bort från storskalig EU-rationalisering med allt
            vad som kommer med det!
          </note>
          <note>
            Anf. 104 JOHN WIDEGREN (M) replik:
          </note>
          <note>
            Fru talman! I grunden kom EU-stöden till för att vi skulle kunna
            hålla livsmedelspriserna nere. Alltså är EU-stödet en kompensation
            till jordbruket för att livsmedelspriserna ska vara så låga som
            möjligt. För 30 år sedan gick 30 procent av en människas inkomst
            till att köpa livsmedel, och i dag är vi nere på någonstans mellan
            12 och 14 procent, tänker jag. Där har vi en anledning till att
            vi har EU-stöden.
          </note>
          <note>
            Jag kan hålla med om att EU:s byråkrati när det kommer till jordbruket
            många gånger är alldeles onödig, krånglig och stökig. Ledamoten
            som talade här tidigare lyfte fram att det också finns många hot
            med det nya. Men faktum kvarstår. Vänsterpartiet står här och
            säger att vi ska öka livsmedelsproduktionen och öka vår självförsörjningsgrad,
            men vi ska ha mer ekologisk odling. Mängden åkermark i Sverige
            är ganska ändlig. I nästa mening talar man om de stora djurfabrikerna
            som man inte heller tycker om.
          </note>
          <note>
            Jag förstår inte riktigt vad de här djurfabrikerna är för något,
            för stora rationella jordbruk är i dag de som i princip alltid
            investerar mest i klimatsmarta och miljösmarta lösningar och lösningar
            som innebär en god djurvälfärd. Det är det vi ser är bäst hos
            de stora, lönsamma jordbruken i dag. Det är de som klarar av att
            göra de här investeringarna.
          </note>
          <note>
            Då kvarstår faktum. Hur ska vi öka vår livsmedelsproduktion och
            höja vår självförsörjningsgrad genom att öka mängden ekologiskt
            producerad mat och inte ha de riktigt stora djurproduktionerna?
            Jag får inte ihop ekvationen, fru talman, så det skulle vara intressant
            att höra hur man tänker.
          </note>
          <note>
            Anf. 105 ELIN SEGERLIND (V) replik:
          </note>
          <note>
            Fru talman! Tack, John Widegren, för dina frågor!
          </note>
          <note>
            Jag förstår att John Widegren inte får ihop ekvationen. Jag tänker
            så här: Ett livskraftigt och ekologiskt hållbart jordbruk som
            sker inom naturens ramar behöver vara nära människorna om det
            ska vara hållbart i längden och i en krissituation också kunna
            bidra till vår självförsörjning. Om vi har stora gårdar som rationaliseras
            ihop med en livsmedelsproduktion som centreras någonstans i Centraltyskland
            tänker jag att det gör föga för självförsörjningen i säg norra
            Sverige.
          </note>
          <note>
            Vi behöver ha en produktion av livsmedel som är nära människorna,
            och då behövs det en ökad småskalighet. Vi behöver också ha fler
            och inte färre som deltar i den livsmedelsproduktion som vi behöver.
            Det är Vänsterpartiets starka åsikt.
          </note>
          <note>
            Ja, åkermark en är ändlig, men jag tänker att även John Widegren
            och Moderaterna vill se en ökad livsmedelsproduktion i Sverige
            och att det svenska jordbruket ska stärkas. Även de förslagen
            kräver mer åkermark, och då gäller det att vi använder den till
            bra och förnuftiga saker och inte bygger hus och motorvägar på
            den.
          </note>
          <note>
            Jag tänker att det är fullständigt rimligt och möjligt att skapa
            ett jordbruk i Sverige som håller sig inom de planetära gränserna,
            ökar den svens ­ ka självförsörjningsgraden och samtidigt går
            bort från storskalighet. Jag ser inte att det på något vis skulle
            finnas en motsättning i det.
          </note>
          <note>
            Anf. 106 MAGNUS OSCARSSON (KD):
          </note>
          <note>
            Fru talman! I dag debatteras jordbrukspolitiken. Jag vill yrka
            bifall till reservation 9.
          </note>
          <note>
            Jag vill börja med att tacka alla Sveriges bönder för det fantastiskt
            viktiga arbete som de gör. Det är faktiskt helt avgörande för
            att vi konsumenter ska kunna få livsmedel.
          </note>
          <note>
            I dag när jag åkte upp med tåget från Ödeshög och vidare från
            Mjölby var det fantastiskt att se på vårbruket. Vissa är helt
            klara och andra är i full gång.
          </note>
          <note>
            Sverige är ett fantastiskt jordbruksland med skickliga bönder,
            bra klimat och bra jordar för både spannmål och mjölk- och köttproduktion.
            Ändå hör vi, fru talman, i debatten att Sveriges bönder blir anklagade
            för att vara miljöbovar. Man hör till och med ibland att det talas
            om bondeskam, och det är helt förfärligt, menar jag. Det är precis
            tvärtom: Svenskt jordbruk är inte ett problem utan en del av lösningen!
          </note>
          <note>
            I stället för nedvärderande ord och skuldbeläggande ska vi vara
            evigt tacksamma för det arbete som görs varje dag , 24:7, av våra
            svenska bönder. Man kan fråga sig hur många av oss som kan tänka
            sig att arbeta så intensivt som de. Det är några här inne, och
            det är väldigt bra. Om man jämför med hur vi har det ute i landet
            tycker jag att vi ska vara tacksamma mot bönderna.
          </note>
          <note>
            Fru talman! För ett tag sedan kom en rapport från Jordbruksverket.
            Den visar att Sverige har ett handelsunderskott av livsmedel på
            över 55 miljarder kronor. Det är enormt mycket pengar. Det är
            positivt att vi är stora exportörer av spannmål, men sedan är
            det tyvärr dystra siffror. Ett exempel är nötkött. Här exporterar
            vi för 168 miljoner men importerar för 3,7 miljarder. Ett annat
            exempel är mejeriprodukter, som ost, som vi exporterar för 704
            miljoner men importerar för hela 6,6 miljarder svenska kronor.
            Detsamma gäller kyckling- och griskött. Det är en enorm övervikt
            för det kött vi importerar jämfört med det kött vi exporterar.
          </note>
          <note>
            Det här menar jag är ett stort bekymmer. Vi har de svenska mervärdena
            som vi ofta pratar om här i kammaren – vi har knorr på grisen
            och minst antibiotikaanvändning i EU – men ändå ser vi hur importen
            ökar. Och den ökar inte bara lite utan enormt mycket.
          </note>
          <note>
            Tänk om vi kunde få 10 procent att vända hem. Det motsvarar 5,5
            miljarder som skulle gå till det svenska jordbruket och till landsbygden.
            Det tycker jag vore någonting att jobba med.
          </note>
          <note>
            Fru talman! I mitten av mars deltog jag i Mjölkens dag . Vi fick
            ta del av en rapport från LRF Mjölk. Ledamoten John Widegren har
            refererat lite till den. Det hade ställts frågor till bönder om
            hur de ser på läget nu och i framtiden. Två svar stack ut: lönsamheten
            och regelkrånglet. De är fortfarande de viktigaste frågorna för
            svenskt jordbruk. I livsmedelsstrategin är en bärande byggsten
            att lönsamheten ska öka och att regelbördan ska minska. Hur har
            det då blivit? Det har faktiskt blivit tvärtom; regelbördan ökar
            hela tiden.
          </note>
          <note>
            Det finns en sak i detta som jag tycker är intressant. Vi antog
            strategin 2017, men det står fortfarande i miljöbalken att jordbruk
            är miljöfarlig verksamhet. Med andra ord har alla mjölkbönder
            som i dag har varit ute och mjölkat korna eller alla bönder som
            har varit ute och gett köttdjuren, grisarna eller kycklingarna
            foder hållit på med miljöfarlig verksamhet . Det är naturligtvis
            väldigt fel, och det ger en mycket märklig signal.
          </note>
          <note>
            Jag vill rikta mig till regeringens företrädare. Varför tar ni
            inte tag i den frågan? Det är hur enkelt som helst. Miljöbalken
            går att förändra. Det står inte skrivet i sten. Man kan fixa det,
            om man – just det – vill.
          </note>
          <note>
            Fru talman! Myndigheter har en viktig roll i fråga om att stötta
            och underlätta för företag. Det fungerar inte alltid på önskvärt
            sätt. Det behövs enkla rutiner, regler och processer hos myndigheter
            som förenklar för livs ­ medelsföretagare. Myndigheter och tjänstemän
            bör även ha företags ­ aspek ­ ten i fokus när de fattar beslut
            eller utformar regler. Det kan till exempel handla om att göra
            en konsekvensanalys innan ett datasystem byts ut, för att förhindra
            att stödens utbetalningar fördröjs. Det har vi sett hela förra
            året och året före det; bönder drabbas på ett förfärligt sätt.
          </note>
          <note>
            Kristdemokraterna anser att berörda myndigheter bör få ett främjandeuppdrag
            som förtydligar att de inte enbart ska utgöra ett kontrollerande
            organ. Fokus bör skifta från ett myndighetsperspektiv till ett
            tydligare bru ­ karperspektiv. Det bör tydligt framgå av regeringens
            regleringsbrev. Myndigheter som arbetar med livsmedelsstrategin
            bör i större utsträckning tillhandahålla information samt underlätta
            och stödja livsmedelsföretagande.
          </note>
          <note>
            Fru talman! En annan sak i livsmedelsstrategin är att vi ska
            öka vår självförsörjning av livsmedel. Det är väldigt intressant.
            Det är också en grundsten i livsmedelsstrategin. Faktum är att
            det i dag hela tiden går ned ­ åt. Vi har nått bottennivåerna,
            får man hoppas. Det kan bara bli bättre. Här i Stockholm klarar
            vi två dygn. Sedan är det tomt på hyllorna. Runt om i Sverige
            klarar vi kanske sju–åtta dygn, kanske lite mer, innan det blir
            tomt på hyllorna. Så kan vi inte ha det. Det måste bli en förändring.
          </note>
          <note>
            Vi kan titta på och ha Finland som exempel. De är ett jättebra
            exempel på hur man kan agera och jobba för att det ska vara åtminstone
            80 procent. Det ska jämföras med Sverige, som har under 50 procent,
            fru talman. Vi i Kristdemokraterna menar att det måste bli bättre.
            Självförsörjningen av livsmedel måste öka, för vårt lands skull
            och för dem som lever och verkar här.
          </note>
          <note>
            Anf. 107 NINA LUNDSTRÖM (L):
          </note>
          <note>
            Fru talman! Inledningsvis vill jag för tids vinnande yrka bifall
            endast till Liberalernas reservation nummer 4. Men vi står självfallet
            bakom alla våra reservationer. Några av dem handlar om bland annat
            våtmarker, konkurrenskraft och regelförenklingar.
          </note>
          <note>
            Fru talman! Den här debatten visar att det är lätt att hamna
            i ett entydigt produktionsperspektiv i jordbrukspolitiken. I och
            med att vi heter mil ­ jö ‑ och jordbruksutskottet tänker jag
            spegla också jordbrukspolitikens miljö- och klimatperspektiv.
            Det finns nämligen inget motsatsförhållande. Det är viktigt att
            se till att omställningen sker inom alla sektorer.
          </note>
          <note>
            EU:s jordbrukspolitik har nämnts. Liberalerna menar att det behövs
            ökade satsningar på landskapsvård, miljöskydd och bevarande av
            biologisk mångfald. Jordbruks- och livsmedelspolitiken bör ha
            ett tydligt konsument- och hållbarhetsperspektiv. Klimatsmart
            produktion med god djuromsorg och miljöhänsyn behöver värnas.
            Jordbrukets klimatpåverkan är viktig att uppmärksamma samtidigt
            som, vilket redan har konstaterats i debatten, jordbruket är viktigt
            för mat- och livsmedelsförsörjningen.
          </note>
          <note>
            EU är en viktig aktör i sammanhanget. Om vi ska jobba med miljö-
            och klimatfrågan behöver vi arbeta inom ramen för EU-samarbetet.
            Höga klimat- och miljöambitioner bör vara självklara krav för
            en hållbar svensk livsmedelspolitik samt för djurhållningen. Det
            bör även vara målsättning ­ en inom EU:s gemensamma jordbrukspolitik.
          </note>
          <note>
            När vi debatterar frågor i olika betänkanden är det ibland svårt
            att ha helikopterperspektiv. Många av frågorna i miljö- och jordbruksutskottet
            går ju i varandra. Liberalerna menar att Sverige , även nationellt,
            bör foku ­ sera på klimat- och miljöambitionerna i EU:s jordbruksstöd
            för nästa pe ­ riod. Det är av stor vikt hur klimatåtgärderna
            utformas i landsbygdspro ­ grammet för nästa period. Kommande
            landsbygdsprogram behöver bli ett verktyg i klimatomställningen
            och innefatta incitament och insatser för kolinlagring.
          </note>
          <note>
            Fru talman! Liberalerna har många förslag i betänkandet. Jag
            vill beröra några av miljöperspektiven som rör också jordbrukspolitiken.
            Exempelvis bör strandängarna beaktas i utvecklingen av insatser
            inom landsbygdsprogrammet. Det är en viktig miljöåtgärd. Naturtypen
            strandängar har under 1900-talet minskat vid Östersjön på grund
            av igenväxning, inte minst för att marken inte längre slås eller
            betas. Vegetationen påverkar även andra naturliga faktorer, till
            exempel landhöjning och växlingar i vattenståndet. Det tycker
            vi är viktigt att lyfta fram som en åtgärd.
          </note>
          <note>
            Bete på strandängarna kan få positiva effekter, inte minst för
            att motverka att ängarna växer igen. Oftast hör vi den andra delen
            av diskussionen som handlar om läckage av näringsämnen. Men vi
            menar att strandängarna bör få betas av såväl hästar som kor och
            andra djur, oavsett ägarnas huvudsakliga försörjning. Där vet
            vi nämligen att det finns en stor utmaning, om man är lantbrukare
            eller har hobbyverksamhet.
          </note>
          <note>
            Det är också angeläget att i kommande jordbruksprogram beakta
            vikten av öppna landskap och habitat för pollinerande insekter.
            Den utbredda bidöden, som finns i många länder, har oroat många.
            Eftersom den hotar både den biologiska mångfalden och livsmedelsproduktionen
            måste frågan lyftas upp.
          </note>
          <note>
            I takt med att jordbruket förändras täcks allt fler stora områden
            av åkrar eller skogsplanteringar samtidigt som ängar med stor
            mångfald av blommande växter försvinner. När marker växer igen,
            på grund av att de inte längre tas om hand genom bete eller slåtter,
            försvinner blommor och vegetation som marklevande pollinerande
            insekter livnär sig på.
          </note>
          <note>
            Jordbrukslandskapet är en viktig livsmiljö för många växter och
            djur. Det är framför allt ängs- och betesmarkerna samt jordbrukslandskapets
            kantzoner som har stora värden. Blommande grödor utgör föda för
            insekter, och dessa insekter bidrar med denna viktiga pollinering.
          </note>
          <note>
            Det finns ett ekonomiskt värde av pollineringen i Sverige. Exempelvis
            bidrar honungsbina enligt uppskattning till någonstans mellan
            300 och 600 miljoner kronor. Till det kommer värdet av vilda insekters
            pollinering av odlade grödor och av vilda bär. Men det finns för
            lite pollinerande insekter på sina håll, vilket också påverkar
            grödorna. Biodlarnas verksamhet är viktig och bidrar till målen
            i livsmedelsstrategin. Vi i Liberalerna är väldigt glada över
            de satsningar som har gjorts från regeringens sida på att stärka
            förutsättningarna för biodlarna.
          </note>
          <note>
            Fru talman! En stor andel av Sveriges ursprungliga våtmarker
            har försvunnit till följd av utdikning och odling. Det finns varierande
            och mång ­ fasetterade skäl att återställa våtmarkerna. Det handlar
            bland annat om att skapa vattenreserver, hantera dagvatten och
            kraftiga regn, skapa förebyggande åtgärder mot bränder och gynna
            det lokala klimatet vid höga temperaturer, men också om att hindra
            avgången av klimatgaser och inte minst stoppa övergödningen av
            haven.
          </note>
          <note>
            I dag finns det en rad hinder mot att anlägga våtmarker. Vi liberaler
            menar att alla regler som kan hämma utvecklingen och anläggandet
            av våtmarker behöver ses över. Det omfattar även reglerna kring
            strandskydd. Självfallet bör strandskyddsregler revideras för
            att möjliggöra både våtmarker och dammar.
          </note>
          <note>
            Fru talman! Vid svår torka minskar grödans förmåga att ta upp
            vatten. Därför kan en kontinuerlig och begränsad bevattning förebygga
            långsiktigt näringsläckage från odlingslandskap och marker genom
            att grödans förmåga att ta upp näringsämnen bevaras. Därför menar
            vi även att frågan om bevattningsdammar och regelverket kring
            dem är väldigt viktig. I framtiden kan man möjligen skapa kombinationsdammar.
          </note>
          <note>
            Fru talman! Företagandet har många tidigare talare varit inne
            på. Men jag vill även från Liberalernas sida lyfta fram hur viktigt
            det är att värna det lokala företagandet. Det är viktigt att se
            över alla regelverk och myndighetsstrukturer – trots allt är de
            ofta anpassade till väldigt stora kommersiella aktörer. Villkoren
            för små hantverksmässiga företag och nystartade livsmedelsföretag
            ska vara sådana att de har möjlighet att utveckla sin verksamhet.
          </note>
          <note>
            Fru talman! Hästnäringen är en fråga som engagerar väldigt många
            liberaler. Ibland blir det väldigt starkt fokus på bara miljökonsekvenserna.
            Vi vill samtidigt lyfta fram hästens betydelse för dem som är
            engagerade. Det är ett fantastiskt engagemang som många av våra
            medborgare uppvisar. Många lägger ned stora delar av sin fritid
            på arbetet i stallet och träningen. Dessutom är ridsporten en
            stor del av många flickors och kvinnors fritid.
          </note>
          <note>
            Det finns miljökonsekvenser, och de åtgärder som enkelt kan vidtas
            för att minska problemen med övergödning från hästhållningen ska
            naturligtvis vidtas. Men samtidigt vill vi verkligen lyfta fram
            nyttan och nöjet med hästhållningen och ridsporten. Vi vill också
            rikta uppmärksamhet mot att det finns möjlighet att lära av exempelvis
            Greppa näringens arbetssätt för att bidra till utveckling inom
            hästnäringen. Det är viktigt att ha fokus där problemen är störst.
            Sverige är ett glest befolkat land. Därför behöver man också se
            till att de insatser som görs beaktar de lokala förutsättningarna.
          </note>
          <note>
            Fru talman! Det finns många andra frågor som engagerar och som
            berör jordbrukspolitiken. Jag vill bara nämna en, som vi har anledning
            att återkomma till: Vi ser fram emot debatten i juni om utfodring
            av vilt.
          </note>
          <note>
            Anf. 108 STAFFAN EKLÖF (SD) replik:
          </note>
          <note>
            Fru talman! Jag tackar Nina Lundström för anförandet.
          </note>
          <note>
            Nu är det så att våra partier och vi som ledamöter vad jag förstår
            har lite olika tillit till EU-kommissionen och dess förmåga att
            förstå förutsättningarna för en randstat som Sverige. Jag tror
            att det är en gradskillnad. Det gäller också nyttan med EU-gemensamma
            åtgärder. Där tror jag också att det finns en gradskillnad. Detsamma
            gäller siffersatta mål, som jag vill komma in på.
          </note>
          <note>
            Jag tycker att Nina Lundströms anförande andades ganska mycket
            av avvägningar mellan olika värden. Det välkomnar jag. Det är
            väldigt positivt, tycker jag.
          </note>
          <note>
            Nu diskuterar vi siffersatta mål i EU. Man sa från början: Här
            har vi siffersatta mål. Vi föreslår dem. Vi kommer att göra konsekvensanalyser
            sedan, när det blir skarpt läge och vi ska stifta lagar.
          </note>
          <note>
            Men emellan det har det kommit en handlingsplan för ekologisk
            produktion som spikar fast de här siffersatta målen. Vi har dock
            fortfarande inte sett någon konsekvensutredning.
          </note>
          <note>
            Min fråga blir: Anser inte Nina Lundström, precis som vi, att
            det måste komma en konsekvensutredning först, innan man spikar
            de siffersatta målen? Bör man inte också innan dess ha en diskussion
            om var de ska ligga? Man kan diskutera om de ska ligga på 20,
            25 eller kanske 15 procent när man kan se vilka effekter det får
            för andra samhällsområden.
          </note>
          <note>
            Anf. 109 NINA LUNDSTRÖM (L) replik:
          </note>
          <note>
            Fru talman! Det är lite svårt att begripa Sverigedemokraternas
            ingång i detta. Handlar det om att Sverigedemokraterna vill ha
            siffersatta mål, eller handlar det om att efterfrågan från konsumenterna
            ska styra?
          </note>
          <note>
            Från Liberalernas sida menar vi att siffersatta mål kan vara
            bra inom vissa områden, beroende på vilken sektor inom näringarna
            som vi disku ­ terar. Men vad gäller livsmedel, typer av livsmedel
            och typer av produk ­ tion menar vi att konsumenternas efterfrågan
            är väldigt viktig. Det handlar om vad konsumenterna efterfrågar,
            men också om att konsumenterna mås ­ te få relevant information
            för att kunna göra det aktiva valet.
          </note>
          <note>
            Vi står upp för frihandel och tycker att EU-samarbetet är viktigt.
            Som jag försökte avspegla i mitt huvudanförande handlar det också
            om att den här sektorn, jordbrukssektorn, har en väldigt stor
            och viktig del av både klimat- och miljöutmaningarna. För att
            konsumenternas efterfrågan ska kunna få genomslag och för att
            konsumenterna verkligen ska kunna göra de aktiva valen, om vi
            nu fokuserar på att det är en drivkraft för att påverka produktionen,
            menar vi att man också måste stärka konsumenternas makt till information.
          </note>
          <note>
            Vi tror att det finns konsumenter som gärna efterfrågar ekologiskt
            producerade produkter, likaväl som det finns de som efterfrågar
            konventionellt odlade produkter. Det finns de som vill äta importerat
            kött, och det finns de som vill äta svenskproducerat. Ytterst
            måste konsumenterna kun ­ na göra det valet.
          </note>
          <note>
            Anf. 110 STAFFAN EKLÖF (SD) replik:
          </note>
          <note>
            Fru talman! Jag tackar Nina Lundström för svaret. Jag valde det
            här området för replik för att jag tror att det kanske är här
            som det finns minst konflikt mellan våra partier. Jag gillar det
            jag hör. Men sedan är frågan vilken den yttersta slutsatsen blir.
          </note>
          <note>
            Nu kan Nina Lundström rätta mig, men jag tolkar Liberalernas
            svar som att Liberalerna inte ställer upp nu på ett 25-procentigt
            mål för ekologisk produktion utan vill ha en konsekvensutredning.
            Man vill att konsumenterna också ska ha inflytande i frågan och
            att marknaden ska få ha åtminstone en del av styrningen av hur
            mycket ekologisk produktion det blir. Så tolkade jag svaret. Men
            det kanske var fel. I så fall får Nina Lundström möjlighet att
            rätta till det.
          </note>
          <note>
            Anf. 111 NINA LUNDSTRÖM (L) replik:
          </note>
          <note>
            Fru talman! Som jag sa tycker vi att det är viktigt att konsumenternas
            efterfrågan ska påverka produktionen. Oavsett vilken procentsats
            man hamnar i måste man också fundera på vilken roll stödsystemen
            och de statliga bidragen och åtgärderna har i allt detta.
          </note>
          <note>
            Vi tror att det har varit viktigt att få igång ekologisk produktion
            därför att det finns en stark miljökonsekvens av det. Vi har ofta
            i debatterna avspeglat exempelvis frågan om pollinerande insekter
            kontra ekologiskt jordbruk och hur det kan bidra till att ta miljöhänsyn.
            Den typen av vågskålar tycker vi är viktiga att alltid lyfta i
            debatten. Men om det handlar om att renodlat sätta stöd för renodlad
            produktion i något syfte är vi alltid väldigt skeptiska.
          </note>
          <note>
            Vi tycker att EU-samarbetet är väldigt viktigt för att kunna
            ta ett gemensamt ansvar för klimat- och miljöfrågan. Det är otroligt
            viktigt som verktyg, och det ger också ett större genomslag. Det
            andra är att det också skapar en utveckling av produkter för konsumenterna
            som konsumenterna kan efterfråga.
          </note>
          <note>
            Jag är fortfarande väldigt osäker på var Sverigedemokraterna
            står någonstans. Å ena sidan är det en fråga om procentsatser
            och på vilken procent man ska lägga sig. Men vad är vågskålen
            i den debatten? Är det konsumenternas efterfrågan, är det miljö-
            och klimatperspektivet eller är det något annat perspektiv som
            är viktigt?
          </note>
          <note>
            Jag tolkar ofta Sverigedemokraterna som att det handlar om att
            Sverige självt ska avgöra allt om det som produceras i Sverige
            och att man ska ta tillbaka makten från EU. Det är den viktigaste
            vågskålen.
          </note>
          <note>
            Vi tror väldigt mycket på att ta ett EU-ansvar och ett globalt
            ansvar. Vi tror att konsumenternas efterfrågan egentligen påverkar
            miljön och klimatet i hela världen eftersom vi har ett frihandelssystem.
            Vi tror att det är väldigt viktigt att fortsätta den vägen.
          </note>
          <note>
            Det finns anledning att återkomma i frågan. Det handlar om vågskålarna.
            Vad är det vi vill premiera? För oss är det väldigt viktigt med
            konsumenternas efterfrågan, miljö och klimat.
          </note>
          <note>
            Anf. 112 MARKUS SELIN (S):
          </note>
          <note>
            Fru talman! Vi behöver alla äta. Människor ska kunna bo och verka
            i hela Sverige. I ett starkare samhälle finns resurser och kraft
            för en aktiv landsbygdspolitik som utnyttjar hela Sveriges potential.
            Detta skapar ett starkare och tryggare Sverige som håller ihop.
            Detta talar vi nu om här i riksdagens kammare i och med att vi
            behandlar miljö- och jordbruksutskottets betänkande nummer 17
            om jordbrukspolitik.
          </note>
          <note>
            I juni 2017 antog riksdagen livsmedelsstrategin som sträcker
            sig fram till år 2030. Detta är en långsiktig tillväxtstrategi
            som omfattar hela livsmedelskedjan. Målet med livsmedelsstrategin
            är en konkurrenskraftig livsmedelskedja där den totala livsmedelsproduktionen
            ska öka, relevanta miljömål nås och hållbar tillväxt och sysselsättning
            skapas i hela Sverige.
          </note>
          <note>
            Miljö- och jordbruksutskottets studie och nyligen publicerade
            rapport om lantbrukets sårbarhet visar på många styrkor men också
            svagheter i lantbruket. I arbetet har många faktorer lyfts fram
            som betydelsefulla för att minska denna sårbarhet. Övergripande
            faktorer är här till exempel lönsamhet och konkurrenskraft, klimatanpassningsåtgärder,
            säkrad tillgång på insatsmedel, ökad tillgång på personal och
            samarbete.
          </note>
          <note>
            Lantbrukarna har många idéer om vad staten kan och bör göra,
            som till exempel att ge lantbrukarna långsiktiga spelregler och
            satsa på inhemska produkter och alternativa biobränslen. Här finns
            likheter och gemensamma beröringspunkter med vår livsmedelsstrategi.
          </note>
          <note>
            Vi socialdemokrater tror på det svenska lantbrukets framtid.
            Sverige ska hålla ihop, och det ska vara möjligt att bo, leva
            och verka i alla delar av landet. Vi har i dag problem med klyftor
            mellan stad och land. Landsbygden har en stor potential att utvecklas
            och växa. Grunden är växtkraften i entreprenörskap och småföretagande
            på landsbygden. En modern och aktiv regionalpolitik är ett verktyg
            för utveckling och jobb i hela landet.
          </note>
          <note>
            Om lantbruket ska kunna utvecklas behövs ett samhälle som håller
            ihop. Konkret kan det innebära mer och bättre bredband, bättre
            vägar, postservice som fungerar, fler poliser, ett rättsväsen
            med större kunskap och resurser för att stoppa stöldligor och
            djurrättsaktivister som förpestar vardagen för alltför många.
          </note>
          <note>
            Finansiell service är också en aktuell fråga då det privata drar
            sig undan i många glesbygder, med tråkiga meddelanden om stängda
            bankkontor.
          </note>
          <note>
            I januariavtalet med dess 73 punkter och fyrpartiuppgörelsen
            mellan Socialdemokraterna, Miljöpartiet, Centerpartiet och Liberalerna
            finns fle ­ ra punkter som behandlar och vidrör hur vårt svenska
            jordbruk ska stärkas.
          </note>
          <note>
            Fru talman! Det handlar exempelvis om digital infrastruktur i
            hela landet, att bygga ut fler servicekontor i hela landet och
            om stärkt och ökad konkurrenskraft inom det svenska jordbruket
            i hela landet.
          </note>
          <note>
            Svensk livsmedelsproduktion är helt avgörande för jobb och tillväxt
            på landsbygden. Pågående uppdateringar av EU:s gemensamma jordbrukspolitik
            lyfter just fram frågan om framtiden som viktig genom mera stöd
            till unga lantbrukare och generationsväxling.
          </note>
          <note>
            Inriktningen är här att förstärkningen ska gå till insatser som
            stärker landsbygden och återhämtningen efter härjningarna efter
            covid-19, och härigenom stärka den svenska konkurrenskraften och
            underlätta uppfyllandet av miljö- och klimatmål. De gröna näringarna
            har tack och lov klarat sig relativt bra under pandemin, men det
            finns såklart investeringsbehov.
          </note>
          <note>
            EU:s gemensamma jordbrukspolitik har reformerats nästan oavbrutet
            sedan början på 1990-talet, och utvecklingen är inte avslutad.
            Reformerna har lett till tydliga förbättringar. Produktionen anpassas
            nu efter marknadsförhållanden , och överskottsproduktionen har
            försvunnit.
          </note>
          <note>
            Vägledande principer för den socialdemokratiskt ledda regeringen
            i förhandlingarna om EU:s gemensamma jordbrukspolitik är generellt:
            totalt väsentligt minskade utgifter, marknadsorientering, stärkt
            konkurrenskraft och lika konkurrensvillkor, stärkta miljö- och
            klimatambitioner, mer fokus på resultat och förenkling.
          </note>
          <note>
            Jordbruksutgifternas andel av EU:s budget minskar kontinuerligt
            sedan flera år tillbaka. Medan den gemensamma jordbrukspolitiken
            utgjorde två tredjedelar av EU-budgeten i början av 1980-talet
            utgjorde dess andel en ­ dast 37,8 procent för perioden 2014–2020.
          </note>
          <note>
            Hur medel och förstärkning av budgeten för den svenska landsbygden
            exakt ska fördelas på olika åtgärder kommer att preciseras närmare
            framöver. För oss socialdemokrater är det viktigt att nästa period
            för EU:s gemensamma jordbrukspolitik blir så ren och tydlig som
            möjligt. Stöd ska vara lätta att hantera, och man ska minska administrationen
            och undvika kontroller i onödan.
          </note>
          <note>
            Många som verkar inom de gröna näringarna är småföretagare med
            små marginaler och begränsad likviditet. Det är därför avgörande
            att myndigheters agerande och till exempel utbetalningar är tydliga
            och förutsägbara.
          </note>
          <note>
            Torka och lågt grundvatten påminner oss också om hur sårbart
            svenskt lantbruk är. Nu krävs långsiktiga åtgärder som gör att
            företagen kan bygga en god lönsamhet, så att de klarar framtida
            dalar och också ger lantbrukarna verktyg att hantera ett förändrat
            klimat.
          </note>
          <note>
            Det handlar om att sänka kostnader, om arbete, insatsvaror, att
            säkerställa att lantbrukare kan bedriva sin verksamhet utan risk
            för hat och hot och att se till att regelverk och myndigheters
            agerande bidrar till lantbruksföretagens utveckling snarare än
            hindrar.
          </note>
          <note>
            Det handlar om att ställa om till fossilfritt lantbruk med tåliga
            grödor och system som kan hantera ett förändrat klimat med både
            för mycket och för lite nederbörd.
          </note>
          <note>
            Vi socialdemokrater tror starkt på hela Sveriges potential och
            möjligheter. Vi vill se ett Sverige där alla kan leva och förverkliga
            sina drömmar oavsett var de bor. För såväl enskilda människor
            som företag är frihet och självbestämmande väsentliga delar för
            viljan och möjligheten att skapa utveckling.
          </note>
          <note>
            Under pandemin har fler börjat välja lokalproducerat, lokalt
            framför importerat. Fler äldreboenden och skolkök bör välja svenskt.
            Därför är också ursprungsmärkning på restauranger en relevant
            fråga.
          </note>
          <note>
            Politiken går från målsättningar och ord till konkret handling
            och åtgärder som ger framtidstro. Vi menar allvar när vi säger
            att hela Sverige ska leva och växa och att framtiden även finns
            på landsbygden.
          </note>
          <note>
            Fru talman! Avslutningsvis vill jag yrka bifall till utskottets
            förslag i betänkandet och avslag på alla reservationer.
          </note>
          <note>
            Anf. 113 JOHN WIDEGREN (M) replik:
          </note>
          <note>
            Fru talman! Jag vet inte om jag blev varm av munskyddet eller
            av ledamotens brandtal här framme i talarstolen!
          </note>
          <note>
            Fru talman! Det är intressant att höra det här anförandet, för
            jag håller med om väldigt mycket av det som sägs. Det finns otroligt
            många bra vi ­ sioner och tankar om vart vi ska, hur vi uppnår
            livsmedelsstrategin och annat.
          </note>
          <note>
            Men det jag reagerar en del på är att det verkar finnas en stark
            tro på att EU:s nya jordbrukspolitik löser mycket av de problem
            vi har i Sverige, med svenskt jordbruk. Jag är inte lika säker
            på det. Jag lyfte tidigare fram en del orosmoln med de nya strategierna
            och om vi inte landar dem på ett för Sverige bra sätt.
          </note>
          <note>
            Jag tycker också att miljö- och klimatfrågor i jordbruket många
            gånger lyfts ganska slentrianmässigt. Det hade varit intressant
            att höra vad Socialdemokraterna anser vara de stora utmaningarna
            när det kommer till miljö- och klimatfrågan i svenskt jordbruk.
            Vad har vi för utmaningar där?
          </note>
          <note>
            Om vi nu tänker oss att vi ska uppfylla livsmedelsstrategin till
            2030 kommer vi såklart bara att få en ökad produktion om vi har
            en ökad lönsamhet. EU är en sak. Den gemensamma EU-budgeten ska
            bli mindre, som det redogjordes för här. Då kommer det att komma
            mindre pengar från EU till att stärka lönsamheten. Vad exakt ska
            vi då göra rent nationellt för att stärka lönsamheten i det svenska
            jordbruket?
          </note>
          <note>
            Anf. 114 MARKUS SELIN (S) replik:
          </note>
          <note>
            Fru talman! Tack, John Widegren, för ett flertal viktiga och
            bra frågor!
          </note>
          <note>
            Jag väljer att börja i det stora, helt enkelt. Vart är vi på
            väg, och hur tar vi oss dit? EU har satt väldigt offensiva klimatmål,
            om det nu är klimatbenet vi ska tala om. Sverige ska med januariavtalet
            bli första fossilfria eller nettonollutsläppande land i västvärlden,
            i den industrialiserade världen. År 2045 kommer vi inte att ha
            några nettoutsläpp i Sverige.
          </note>
          <note>
            Om vi ska börja närma oss jordbrukspolitiken här, fru talman,
            finns det flera punkter – som jag visserligen vidrörde i mitt
            anförande – som direkt går in på klimatarbete kopplat till fossilfrihet
            även inom lantbruket.
          </note>
          <note>
            Ett exempel är den nyligen presenterade utredningen om att få
            bort och ned fossilanvändandet i jordbruksmaskiner. Senast jag
            tittade var det 14 procent av Sveriges koldioxidutsläpp som tyvärr
            kommer från jordbruksmaskiner. Det här kan vi i Sverige åtgärda.
            Vi har mycket goda förutsättningar att bli självförsörjande på
            till exempel biodrivmedel, biogas, och att få våra jordbruksmaskiner
            och även skogsmaskiner, för den delen, att gå på inhemskt producerat
            drivmedel.
          </note>
          <note>
            Anf. 115 JOHN WIDEGREN (M) replik:
          </note>
          <note>
            Fru talman! Tack för en del svar! Jag håller med; fossilfriheten
            är en jätteintressant fråga. Jag tycker att den utredning om fossilfrihet
            i jordbruket som ska presenteras i juni eller juli månad någon
            gång är jätteviktig och jätteintressant.
          </note>
          <note>
            På vägen dit är det också otroligt viktigt att vi inte slår undan
            lönsamhet och gör det svårare för svenskt jordbruk med till exempel
            för höga drivmedelsskatter. Jag är inte så orolig för att svenskt
            jordbruk inte är berett att ställa om när möjligheten finns. LRF
            har ju ganska tydligt gått ut och sagt att man vill bli fossilfri,
            särskilt på drivmedel, till 2030 eller något liknande. Det är
            otroligt bra, för det betyder att näringen vill dit själv. Men
            faktum kvarstår med hela lönsamhetsfrågan: Man kommer inte att
            leverera det här utan en god lönsamhet.
          </note>
          <note>
            När det gäller klimatfrågan i sig lyftes siffran 14 procent här.
            Men jord ‑ och skogsbruket är också de näringar som i princip
            är de enda som faktiskt också binder koldioxid. Vad som står på
            sista raden är kanske mer intressant än att veta hur mycket de
            faktiskt släpper ut. Det ska vi ha med oss i diskussionen.
          </note>
          <note>
            Faktum kvarstår, och frågan är fortfarande: Tror Socialdemokraterna
            och Markus Selin verkligen att vi kommer att fixa de stora miljö-
            och klimatmässiga utmaningarna om vi sänker EU-budgeten?
          </note>
          <note>
            Vi har varit överens om att vi kan sänka EU-budgeten, men från
            moderat sida har vi ett antal förslag om hur vi stärker lönsamheten
            nationellt. Jag tycker inte riktigt att de förslagen kommer från
            Socialdemokraterna i den här debatten. Om vi gör en sak på EU-nivå
            måste vi göra andra saker nationellt, och de förslagen skulle
            jag vilja se, fru talman.
          </note>
          <note>
            Anf. 116 MARKUS SELIN (S) replik:
          </note>
          <note>
            Fru talman! Återigen: Ledamoten John Widegren från Moderaterna
            lyfter upp angelägna och viktiga frågor. Jag ska försöka hinna
            svara på dem på mina sista två minuters talartid.
          </note>
          <note>
            Det är en palett av åtgärder vi ska se. Jag ska inledningsvis
            ta vid där ledamoten John Widegren slutade, fru talman. Ja, jordbruket
            är både mål och medel i och med kolsänkor. Jordbruket är ett medel
            i klimatarbetet.
          </note>
          <note>
            När det gäller paletten med att få upp lönsamheten är det samma
            palett som vi kan se i allt företagande. Företagande och risk
            hänger ihop. Det handlar om att få tillgång till insatsvaror och
            resurser och om tydliga regler och lagar som vi stiftar här inne
            – det har vi även gjort i dag. Regelförenklingsarbetet ska fortgå.
            Vi är inte färdiga; det måste fortgå.
          </note>
          <note>
            Vi ska binda ihop klimatarbetet och den stora kris som vi har
            framför oss efter att pandemin är över. Vi ska rikta in oss på
            smart, grön miljöteknik och klimatarbete, till exempel för jordbruksmaskiner
            och framtidens jordbruksmaskiner. Dem kan exempelvis Sverige vara
            med och utveckla.
          </note>
          <note>
            Det handlar om en palett från EU, EU-lagar, EU-direktiv och EU-organisation,
            ned till Sverige. Det handlar om allt från det regeringsunder
            ­ lag vi har nu med januariavtalet och en tydlig riktning mot
            2045 och fossil ­ frihet till enskilt företagande, förenkling,
            god tillgång på arbetskraft, lön ­ samhet och att hela Sverige
            ska kunna leva och även växa.
          </note>
          <note>
            Anf. 117 MAGNUS OSCARSSON (KD) replik:
          </note>
          <note>
            Fru talman! Tack, ledamoten Markus Selin, för ett jätteintressant
            anförande! Mycket av det du säger är sådant som jag tycker är
            viktigt, och du framhåller det på ett bra sätt.
          </note>
          <note>
            Det jag funderar lite grann på är livsmedelsstrategin, som vi
            var med och antog här sommaren 2017, närmare bestämt i juni. Vi
            hade många förhandlingar fram och tillbaka, och jag tyckte att
            strategin blev väldigt bra. Den pekar på det Markus Selin lyfte
            fram om att lönsamheten ska öka och att konkurrenskraften och
            även självförsörjningen av livsmedel ska öka.
          </note>
          <note>
            Nu har det gått några år sedan vi antog strategin. Det är alltid
            intressant att tänka på att det är en sak att anta något och en
            annan sak att sedan summera och se efter hur det ser ut. Om man
            ser efter hur det ser ut i dag märker man att det inte har blivit
            så mycket bättre. Exempelvis är självförsörjningen av livsmedel
            fortfarande nere under 50 procent. Den skulle öka, sa vi.
          </note>
          <note>
            Man kan se på Lantbruksbarometern och vad lantbrukarna säger
            där. Vad är det de pekar på? De pekar på två saker, som verkligen
            sticker ut. Det första är att lönsamheten och konkurrenskraften
            måste öka. Det är fortfarande det som hotar och som gör att de
            inte vill satsa. Det andra är att det är för mycket byråkrati
            – regelbörda, regelbörda och regelbörda.
          </note>
          <note>
            Det skulle vara intressant att veta hur ledamoten tänker när
            han får höra det här.
          </note>
          <note>
            Anf. 118 MARKUS SELIN (S) replik:
          </note>
          <note>
            Fru talman! Jag väljer att inleda där ledamoten Magnus Oscarsson
            avslutade.
          </note>
          <note>
            Jag har själv varit egenföretagare, och jag har träffat åtskilliga
            egenföretagare i Sverige. Jag har inte någon gång någonstans träffat
            någon företagare som vill ha mer regler och större regelbörda.
            Begreppet är alltså bekant, men samtidigt är det upp till oss
            att se till att regler och regelbördan minskar.
          </note>
          <note>
            Jag ska gå tillbaka till vårt betänkande och vårt ärende i miljö-
            och jordbrukspolitiken. Då ska jag gå tillbaka till ledamoten
            Magnus Oscarssons fråga om livsmedelsstrategin. Jag tittar lite
            försiktigt i mina papper på vad som har hänt bara de senaste åren
            och förra året när det gäller satsningar kring regler och byråkrati.
          </note>
          <note>
            Jag går tillbaka till juli 2017. Regeringen gav Jordbruksverket,
            Livsmedelsverket och Tillväxtverket i uppdrag inom ramen för livsmedelsstrategin
            att minska regelbördan. Regeringen gav i december 2019 Tillväxtverket
            i uppdrag att under perioden 2020–2025 – vi är alltså i inledningen
            av den perioden – löpande genomföra analyser av den samlade regelgivningen
            för livsmedelskedjan. I budgetpropositionen för 2021 framhåller
            regeringen att konkurrenskraft är ett område som fler myndigheter
            ska fortsätta arbeta med enligt en viss förordning, och Statens
            jordbruksverk ska verka aktivt för konkurrenskraft. Regeringen
            gav 2018 uppdrag till länsstyrelser, Jordbruksverket, Livsmedelsverket,
            SLU, Formas och Vinnova. I regleringsbreven 2019 infördes återrapporteringskrav
            för länsstyrelser, Tillväxtverket och Livsmedelsverket. I regleringsbrev
            för 2020 utökades återrapporteringskravet till att omfatta även
            Naturvårdsverket och Havs- och vattenmyndigheten. År 2019 påbörjade
            Livsmedelsverket ett tvåårigt projekt.
          </note>
          <note>
            Anf. 119 MAGNUS OSCARSSON (KD) replik:
          </note>
          <note>
            Fru talman! Tack, ledamoten Markus Selin, för ett engagerat svar!
            Det är bra att ledamoten tar upp olika saker som har hänt.
          </note>
          <note>
            Det intressanta är dock att Barometern frågar bönderna: Vad hindrar
            er från att satsa, i dag och framåt? Då är det fortfarande detta.
            När jag träffar bönder säger de: Magnus, lönsamheten måste öka.
            Regelbördan är fortsatt fördärvlig. Detta måste även ledamoten
            märka – när man kan vara ute på ett normalt sätt igen efter coronan.
          </note>
          <note>
            Utvärdering måste också vara något som regeringen har i sin hand.
            Hur har det gått? Hur funkar det här egentligen? Blir det som
            vi har sagt, eller är det bara massor med papper och prat? På
            prat blir ingen människa rik – det kan jag säga.
          </note>
          <note>
            Jag vill ändå berömma ledamoten för en sak, och det gäller detta
            med att ursprungsmärka livsmedel. Det tror jag är jättebra. Det
            ställer vi kristdemokrater upp på. Vi tycker att det är viktigt
            att man får veta varifrån livsmedlet kommer.
          </note>
          <note>
            Vi har ett handelsunderskott, som jag tog upp i mitt anförande,
            på 55 miljarder. Det är rejält mycket pengar. Då är min fråga:
            Hur tänker ledamoten om det? Vi pratar mycket om mervärden. Vi
            har knorren på grisen. Vi har lägst antibiotikaanvändning i hela
            EU när det gäller djur. Ändå ökar importen av exempelvis ost –
            det är enorma pengar – och nötkött och griskött och kycklingkött.
            Hur tänker ledamoten om detta?
          </note>
          <note>
            Anf. 120 MARKUS SELIN (S) replik:
          </note>
          <note>
            Fru talman! Tack, Magnus Oscarsson, för bra frågor!
          </note>
          <note>
            Det här med självförsörjningsgraden, som jag tror att alla hittills
            i dag har nämnt i debatten, är lite lurigt. Det är en procentsats
            där vi inte gör själv och där vi köper in utifrån. Det innebär
            att vi politiskt har två möj ­ ligheter. Vi kan öka produktionen
            av svenska livsmedel eller politiskt se till att vi inte äter
            näringsämnen från utlandet.
          </note>
          <note>
            Jag vill inte gå in politiskt och säga att ledamoten Magnus Oscarsson
            inte får äta avokado och banan och inte får dricka kaffe. Det
            är svårt, och jag vill inte se ett sådant samhälle. Däremot kan
            vi som politiker och riksdagsledamöter öka produktionen och gynna
            svenskt lantbruk och svenska bönder.
          </note>
          <note>
            Jag var inne på det i mitt anförande, fru talman. Det är helt
            enkelt en palett. Det handlar till och med om sådana praktiska
            saker som internet till alla. Det handlar om vägar, polis och
            servicekontor – att hela landet ska växa och leva.
          </note>
          <note>
            Lite mer konkret när det gäller regelkrånglet vill jag lyfta
            fram exempel som kanske inte har så mycket med jordbrukspolitik
            att göra. Men de passar att lyfta i detta sammanhang i Sveriges
            riksdag. Det är Skatteverket, Verksamt och Bolagsverket. Som egenföretagare
            har jag faktiskt blivit förvånad och paff över hur lätt det är
            att göra aktiebolagets bokföring. Det är till och med lätt att
            registrera ett aktiebolag. Det går på några dagar nu för tiden.
            Det tog längre tid att kommunicera med banken, apropå regler och
            krångel, än att få aktiebolaget beviljat via Bolagsverket. Det
            finns alltså goda exempel.
          </note>
          <note>
            Anf. 121 TREDJE VICE TALMANNEN:
          </note>
          <note>
            Jag kan bara konstatera att jag hör att det är lätt att falla
            in i att tala till varandra med ”du” och inte tala via talmannen,
            som ju är den parlamentariska seden att göra. Men vi uppskattar
            när man kommer på sig själv och rättar sig.
          </note>
          <note>
            Anf. 122 STAFFAN EKLÖF (SD) replik:
          </note>
          <note>
            Fru talman! Inledningsvis kan jag inte låta bli att göra en liten
            reflek ­ tion om regelkrångel. Jag tror att det ofta börjar här
            i kammaren och i EU, förstås, så vi måste vara återhållsamma med
            vilka målsättningar vi sätter upp för att minska regelkrångel
            i slutändan.
          </note>
          <note>
            Men jag vill prata om djurskydd. Sverige har ett högt djurskydd.
            Vi har till exempel ett beteskrav för mjölkkor. Det är osäkert
            om vi får ge mjölkbönderna kostnadsersättning för beteskravet
            på grund av EU-regler. Vi, Kristdemokraterna och Moderaterna har
            pressat på för att regeringen i sin tur ska pressa på i EU-förhandlingarna
            när det gäller detta, och det har man gjort.
          </note>
          <note>
            En öppning visade sig. Flera medlemsstater och hela EU-parlamentet
            ställde sig bakom en position om att man visst kan göra detta
            om man också kan tänka sig att tillåta nationellt stöd när länder
            går före i miljöavseende. Men då backade regeringen ur detta.
            Då undrar jag: Varför vill Socialdemokraterna inte driva den möjligheten
            för mjölkböndernas och den biologiska mångfaldens skull när samma
            möjlighet skulle ges till andra länder när de går före i miljöavseende?
            Hur tänker Socialdemokraterna där? Jag förstår det inte.
          </note>
          <note>
            Anf. 123 MARKUS SELIN (S) replik:
          </note>
          <note>
            Fru talman! Jag blev lite ambivalent. Jag ska svara på frågan.
            Den är ganska konkret, lite för konkret för mina skor, så att
            säga. Jag kan svara lite mer allmänt. Jag tycker att Sverige i
            allmänhet ska sträva efter att gå före. Utan att gå in på alla
            detaljer kring beteskrav, som var andemeningen i ledamoten Staffan
            Eklöfs fråga, tycker jag att EU är en framgångsfaktor. EU är bra.
            EU har gynnat oss. EU har gynnat Sverige, och Sverige har faktiskt
            också gynnat EU. Det är en stor inhemsk marknad.
          </note>
          <note>
            Jag har funderat efter att jag lyssnat på Sverigedemokraterna.
            Jag ska passa på att fråga innan vi avslutar detta för i kväll:
            Vad vill Sverigedemokraterna egentligen med EU? Är EU bra, eller
            är EU dåligt? Jag har lyssnat under kvällen. Det är mål som blandas
            ihop med ambition. Ambition blandas ihop med önskemål. Önskemål
            blir krav. Krav blir löfte. Och löfte blir plötsligt, upplever
            jag, lite dåligt.
          </note>
          <note>
            Samarbete är generellt bra. Jag vill passa på här i kväll att
            vända mitt svar till en fråga: Vad vill Sverigedemokraterna egentligen
            med EU-samarbetet?
          </note>
          <note>
            Anf. 124 STAFFAN EKLÖF (SD) replik:
          </note>
          <note>
            Fru talman! I motsats till ledamoten Markus Selin tänker jag
            svara på frågan. Om EU är bra eller dåligt beror på hur EU ser
            ut. EU utvecklar sig nu till en allt tajtare union, och det gillar
            inte vi. Vi vill ha en mindre tajt union där medlemsstaterna har
            mer att säga till om. Om man får en union som ser ut så kan det
            vara övervägande positivt, men med en alltför tajt union är det
            övervägande negativt.
          </note>
          <note>
            Det gäller att vara aktiv i EU, och det är egentligen vad min
            första fråga handlar om. Det handlar om att se till att EU-reglerna
            blir bra för Sverige, för svenska medborgare och för svenska näringsutövare.
            Därför kommer jag att be Markus Selin att ändå försöka svara på
            frågan. Varför vill Socialdemokraterna inte driva möjligheten
            för Sverige att ersätta mjölkbönderna för beteskravet när det
            är villkorat med att samma sak ska vara möjligt på miljöområdet?
            Det är fråga om nationella pengar, så det påverkar inte EU:s budget.
            Det handlar vidare om kostnadsersättningar, så det påverkar inte
            heller den inre marknaden. Jag förstår helt enkelt inte varför
            regeringen och Socialdemokraterna släppte frågan. Det vore positivt
            med någon form av svar.
          </note>
          <note>
            Anf. 125 MARKUS SELIN (S) replik:
          </note>
          <note>
            Fru talman! Jag kan bara svara att Sverige och Socialdemokraterna
            generellt ska välja att gå före, att vara ett föredöme. Det är
            mitt korta och enkla svar.
          </note>
          <note>
            Anf. 126 MARIA GARDFJELL (MP):
          </note>
          <note>
            Fru talman! Vi ska vara glada i Sveriges riksdag när Sverige
            på flera sätt är en förebild inom EU.
          </note>
          <note>
            EU-kommissionen har presenterat sin nya handlingsplan för ekologiskt
            jordbruk. Planen syftar till att nå målet om att 25 procent av
            jordbruksmarken i hela EU ska brukas med hjälp av ekologiska metoder
            2030.
          </note>
          <note>
            Just det, fru talman! Det här är inget förslag från Miljöpartiet
            utan det är ett förslag från EU-kommissionen. Tidigare i debatten
            har vi hört synpunkter på EU:s politik, bland annat den gröna
            given. Jag vill ändå påminna ledamöterna i kammaren om att riksdagen
            gett ett brett stöd till utvecklingen inom EU, den gröna given
            och Farm to Fork.
          </note>
          <note>
            EU-kommissionen skriver i handlingsplanen att organic farming
            should be a model to follow. Det är fina ord. Jordbruksmarker
            för ekolog ­ iskt jordbruk har 30 procent mer biologisk mångfald
            än konventionell jordbruksmark. Pollinatörerna trivs. Ekologisk
            odling utan bekämpningsmedel ger positiva effekter för miljö och
            folkhälsa.
          </note>
          <note>
            Dagens Nyheter har i dag en artikel om regenerativt jordbruk.
            Det är intressant. Låt oss lägga det begreppet på minnet. Jordförbättrande
            åtgärder som höjer produktiviteten i jordbruket samtidigt som
            vi binder in mer kol kan vara en viktig klimatfråga för jordbruket
            framöver.
          </note>
          <note>
            Den ekologiska livsmedelsproduktionen måste öka för böndernas,
            landsbygdens, hälsans och den biologiska mångfaldens skull. Sverige
            ligger långt fram där över 20 procent av åkerarealen är ekologiskt
            odlad. När ekomarknaden kommer att växa i hela Europa, tack vare
            ambitionerna i den gröna given, kommer det att gynna Sverige eftersom
            vi redan har en god produktion av ekologiska livsmedel.
          </note>
          <note>
            Livsmedelsstrategin har som mål att livsmedelsproduktionen ska
            öka samtidigt som relevanta miljömål nås. Detta inkluderar den
            ekologiska produktionen. I vår handlingsplan finns konkreta mål
            om 30 procent av jordbruksmarken och 60 procent av de offentliga
            inköpen. Jag är helt övertygad om att EU har inspirerats av Sverige.
          </note>
          <note>
            EU:s gemensamma jordbrukspolitik, CAP, bör styra åt ökad miljö-
            och samhällsnytta genom att enskilda lantbrukare får möjlighet
            till ersättningar för det arbete och de åtgärder som de vidtar
            på gårdsnivå. Miljöpartiet anser att EU-budgeten till generella
            inkomststöd, det vill säga gårdsstödet, bör minska till förmån
            för ökade miljö- och djurvälfärdsersättningar. Miljöpartiet är
            också positivt till eco-schemes, ökade miljöersättningar, som
            kommissionen har föreslagit som en obligatorisk del av arealstöden.
          </note>
          <note>
            Ekologiskt lantbruk innebär en mångfald av tekniker, metoder
            och åtgärder. Ekologiskt och Kravmärkt är dessutom etablerade
            marknadskoncept som starkt bidrar till lönsamhet och konkurrenskraft,
            även till det svenska jordbruket som helhet. Ekologisk produktion
            är alltså marknadsdriven, det vill säga att miljö och lönsamhet
            ska gå hand i hand.
          </note>
          <note>
            EU:s jordbruksbudget tillsammans med en nationell medfinansiering
            är grunden för att nå miljömålen och målen i livsmedelsstrategin
            för att främja landsbygdsutveckling och företag i gröna näringar.
            Som vi hörde tidigare i debatten har regeringen lagt fram förslag
            om en stärkt nationell medfinansiering som balanserar effekten
            av brexit. Återhämtningsfonden ger också möjlighet att stärka
            lantbruk och landsbygd. Framför allt är inriktningen mot klimatinvesteringar
            mycket viktig. Jag är också stolt över att vi under mandatperioden
            har gjort ökade satsningar på ekologisk produktion, kvalitativ
            livsmedelsförädling, forskning med mera.
          </note>
          <note>
            Även om jag lyfter fram ekologiskt lantbruk vill jag säga att
            Miljöpartiet vill ha ett ökat lantbruk i Sverige på totalen. Vi
            vill ha fler lantbrukare; fler unga lantbrukare, fler lantbrukare
            med mindre gårdar, med mellanstora gårdar och med stora gårdar.
            Vi behöver fler lantbrukare som ägnar sig åt växtodling, grönsaksodling,
            djurhållning och alla kombinationer. Vi behöver inga minkfarmar,
            men vi behöver fler lantbrukare som utvecklar livsmedelsförädling
            och som vill samarbeta med lokala livsmedelsföretag. Miljöpartiet
            vill ha en ökad självförsörjning av mat i Sverige, och vi vill
            att det genomförs på ett sätt så att det går att minska klimatutsläppen.
          </note>
          <note>
            Klimatförändringarna påverkar lantbrukets sårbarhet. I miljö-
            och jordbruksutskottet hade vi en utfrågning om dessa frågor i
            förra veckan. Växtnäringsfrågan är central, lyfte SLU Future Food
            upp. Många lantbrukare är i dag helt beroende av att köpa in mineralgödsel
            för att säkra matproduktionen. Det gäller särskilt kväve men även
            fosfor. Gödsel är ett viktigt insatsmedel. Men SLU lyfter fram
            att det finns resurser för växtnäring, särskilt för fosfor, i
            stallgödsel och i human växtnäring som borde utnyttjas mer optimalt.
            Användningen av de resurserna kan minska lantbrukets sårbarhet.
            Ett ökat utnyttjande av kvävefixering minskar beroendet av mineralgödselkväve,
            som SLU också lyfter fram. Att minska beroendet av importerad
            konstgödsel är viktigt. Det skulle minska utsläppen av koldioxid
            och minska utsläppen av lustgas. Här ligger det ekologiska lantbruket
            i framkant som en inspiratör.
          </note>
          <note>
            Fru talman! En annan fråga som togs upp i sårbarhetsrapporten
            från miljö- och jordbruksutskottet handlade om att lantbrukare
            måste våga satsa på sitt lantbruk. Här fanns exempel från Finland
            om en lag om avbytarservice för lantbruksföretagare. Sverige har
            inga särskilda trygghetssystem för lantbrukare, men det är onekligen
            en fördel för lantbrukare i Finland som håller djur att de har
            rätt till en månads semester varje sommar.
          </note>
          <note>
            Fru talman! Svensk mat och dryck exporteras till ett värde av
            mer än 50 miljarder kronor per år. När vi tittar på de storsäljande
            produkterna som exporteras från Sverige ser vi att det handlar
            om norsk lax, vodka, godis och kaffe. De här produkterna har väldigt
            lite med svenskt jordbruk att göra.
          </note>
          <note>
            Jag tycker att vi ska ha en inriktning i den svenska livsmedelsmedelsstrategin
            som inte bara stärker och utökar den svenska produktionen rent
            allmänt utan också stärker och utvecklar det svenska jordbrukets
            konkurrenskraft mer.
          </note>
          <note>
            När det gäller livsmedelsstrategins inriktning finns det också
            kritik mot att livsmedelsstrategin inriktas lite för snävt mot
            strukturrationalisering därför att resultatet blir färre och färre
            jordbrukare.
          </note>
          <note>
            Jordbruksverket har alldeles nyligen gjort en utvärdering av
            den svens ­ ka livsmedelsstrategin. Jag vill passa på att nämna
            två slutsatser från deras rapport.
          </note>
          <note>
            Intensifieringen av jordbruket har en negativ effekt på den biologiska
            mångfalden. Det framgår tydligt av rapporten.
          </note>
          <note>
            En annan tydlig sak är att de arbetstillfällen som skapats på
            området till följd av den tillväxt som skett de senaste åren till
            stor del kommit till i storstadsregionerna.
          </note>
          <note>
            Om jag fick frågan vad som är det absolut viktigaste för svenskt
            lantbruk i framtiden skulle jag svara att det behövs fler unga
            lantbrukare. Det behövs fler unga lantbrukare som har förmåga
            att utveckla lantbruket och förädlingen och som satsar på klimatdriven
            affärsutveckling. Jag tror att det är nyckeln till framgång.
          </note>
          <note>
            Anf. 127 MAGNUS OSCARSSON (KD) replik:
          </note>
          <note>
            Fru talman! Tack, ledamoten Maria Gardfjell, för anförandet!
          </note>
          <note>
            En fråga som ledamoten lyfte fram var regelförenklingar. Det
            är en fråga som jag tror att alla här har tagit upp i dag. Det
            är spännande att vi är i princip överens om att den frågan är
            viktig och att det verkar som att vi vill göra något åt den.
          </note>
          <note>
            Samtidigt märker bonden inte av det här, i alla fall inte de
            jag pratar med gårdsnivå. De ser ingen skillnad. De tycker att
            det är mycket prat och lite verkstad, och det är ju inte positivt
            att de upplever det så.
          </note>
          <note>
            En fråga som jag skulle vilja ställa till ledamoten, fru talman,
            handlar om något som jag också talade om – det här med miljöbalken
            och vad det står i den. Jag menar att regelförenklingar hör ihop
            med vad det står i miljöbalken: att jordbruk är en miljöfarlig
            verksamhet.
          </note>
          <note>
            Jag menar att det är väldigt dumt att det står så, och som jag
            sa är signalen det skickar helt förfärlig – att de som går ut
            i ladugården och mjölkar sina kor, de som går ut och ger grisarna
            mat och, ni vet, allt som man gör som lantbrukare samtidigt får
            på sig att det är miljöfarlig verksamhet. Man är alltså dömd på
            förhand. Det menar jag är en väldigt dålig signal.
          </note>
          <note>
            Det borde ju vara den enklaste saken i världen att ändra det
            här. Miljöbalken är ju inte huggen i sten, utan vi kan ändra den
            om vi bara vill.
          </note>
          <note>
            Anf. 128 MARIA GARDFJELL (MP) replik:
          </note>
          <note>
            Fru talman! Jag vill tacka Magnus Oscarsson för frågan. Det är
            inte första gången jag får den frågan, och därför har jag tänkt
            till lite grann nu när jag ska svara.
          </note>
          <note>
            Vi är ju mitt i en coronapandemi, och vi vet hur otroligt hårt
            man arbetar inom sjukvården, inom intensivvården och på våra stora
            sjukhus runt om i landet.
          </note>
          <note>
            Sjukhusen är också klassade som miljöfarlig verksamhet. Men vi
            vet ju att det bedrivs ett otroligt viktigt arbete inom sjukvården.
          </note>
          <note>
            Precis likadant är det inom lantbruket. Det bedrivs ett enormt
            viktigt arbete inom lantbruket, och väldigt många delar av lantbruket
            är bra för miljön. Jag skulle vilja säga att bara det faktum att
            vi har lantbruk är bra för miljön – kanske det absolut viktigaste.
          </note>
          <note>
            Att vi sedan har lantbrukare som aktivt är med och bidrar till
            att spara småbiotoper, häckar och allt vad det nu är som gynnar
            den biologiska mångfalden är ju jättebra. Att vi också har ekologiska
            lantbrukare, som inte använder bekämpningsmedel, är fantastiskt
            för den biologiska mångfalden. Lantbruket gör enormt mycket för
            miljön.
          </note>
          <note>
            Samtidigt finns det vissa moment inom lantbruket, till exempel
            att man hanterar kemiska bekämpningsmedel och har lager av drivmedel
            och så ­ dana saker, som kan bidra till miljöproblem. Det är därför
            lantbruket är en del av miljöbalken. Man måste sköta sig så att
            det inte uppstår miljö ­ problem. Det tror jag inte ska behöva
            belasta den enskilda lantbrukaren.
          </note>
          <note>
            Anf. 129 MAGNUS OSCARSSON (KD) replik:
          </note>
          <note>
            Fru talman! Tack, ledamot Maria Gardfjell, för svaret!
          </note>
          <note>
            Så positivt att ledamoten har tänkt till! Det märkte jag ju.
            Samtidigt, fru talman, menar jag att signalvärdet här är förkastligt
            därför att man upplever att miljöbalken så att säga prickar jordbrukare.
          </note>
          <note>
            Man måste kunna ändra ordalydelsen. ”Miljöfarlig” är ju något
            väldigt dåligt, så jag hoppas att regeringen skyndsamt gör en
            ändring där.
          </note>
          <note>
            Vi pratade förut lite om mervärdena för svenska livsmedel. Det
            tycker jag är viktigt att lyfta fram i det här sammanhanget. Vi
            har ju fantastiska jordbrukare som verkligen har gjort otroliga
            saker för att exempelvis minska antibiotikaanvändningen. Här har
            vi knorr på grisen, och vi använder minst antibiotika av alla
            länder i hela EU.
          </note>
          <note>
            Samtidigt märker vi att importen ökar av just det som vi har
            så mycket bra av i Sverige.
          </note>
          <note>
            Min fråga är hur vi ska tänka framåt. Vad kan vi göra så att
            vi kanske kan hämta hem några miljarder? Ledamoten var inne på
            55 miljarder, fru talman. Då tänker jag att det är viktigt att
            ha en fundering. Det är ändå 55 miljarder – det är gigantiskt
            mycket pengar. Hur ser ledamoten på det, och hur kan vi agera
            för att konsumenterna och även det offentliga ska köpa mer svenskt?
            Man har ofta kunskapen, och man kanske också förstår att vi i
            Sverige har fantastiska produkter att erbjuda.
          </note>
          <note>
            Anf. 130 MARIA GARDFJELL (MP) replik:
          </note>
          <note>
            Fru talman! Jag undrar mest hur Kristdemokraterna tänker kring
            att stryka kraven i miljöbalken för lantbrukets verksamhet.
          </note>
          <note>
            Vad är det i miljöbalken som är problematiskt? Är det att miljöbalken
            gäller också för jordbruket? Vill inte Kristdemokraterna ha några
            regler alls kring hur man ska hantera de bekämpningsmedel och
            farliga kemikalier som används, kring lagring av diesel eller
            kring andra verksamheter som normalt förekommer på en gård? Det
            förekommer faktiskt oavsett om gården är konventionell eller ekologisk.
            Ja, kanske inte bekämpningsmedel, men en hel del andra saker.
            Ska det inte regleras över huvud taget?
          </note>
          <note>
            Om vi är överens om att inga miljöfarliga verksamheter ska förekom
            ­ ma på ett lantbruk, då kommer inte miljöbalken att behövas.
            Men vi har ju en lagstiftning för att det ska vara ordning och
            reda inom miljöområdet och för att alla ska kunna följa de reglerna.
          </note>
          <note>
            Fru talman! Miljöpartiet förespråkar starkt att vi ska få en
            ökad självförsörjningsförmåga, men också en ökad självförsörjningsgrad,
            när det gäller livsmedel i Sverige. Då behöver vi naturligtvis
            köpa mer svenskt.
          </note>
          <note>
            En sak som jag nyligen har uppmärksammat är att svenskproducerade
            ekologiska livsmedel nu på vissa områden ersätts i butikerna med
            importerade konventionella livsmedel. Det gäller till exempel
            ett livsmedel som glass. Jag har tidigare köpt ekoglass, men nu
            kan man köpa vegoglass som är importerad.
          </note>
          <note>
            Anf. 131 STAFFAN EKLÖF (SD) replik:
          </note>
          <note>
            Fru talman! Tack för anförandet, Maria Gardfjell!
          </note>
          <note>
            EU-kommissionen vill uppmuntra ekologisk produktion bland annat
            för klimatets skull. Jag har två frågor. Den första är: Vill även
            Miljöpartiet det?
          </note>
          <note>
            Min andra fråga är: Hur tror ledamoten att ekologiskt jordbruk
            står sig i jämförelse med svenskt konventionellt jordbruk när
            det gäller klimatbelastning per producerat kilo – låt oss säga
            – kött. För enkelhetens skull ska jag säga vad jag tror. Det är
            att eko vinner, om man inte räknar per kilo produkt. Men gör man
            det är det ungefär jämnt skägg. Vi börjar med de två frågorna.
          </note>
          <note>
            Anf. 132 MARIA GARDFJELL (MP) replik:
          </note>
          <note>
            Fru talman! Tack för frågorna, Staffan Eklöf! Vi har stor anledning
            att prata mer om ekologiskt jordbruk. Som vi vet ska vi så småningom
            hantera handlingsplanen i miljö- och jordbruksutskottet.
          </note>
          <note>
            Det ekologiska jordbruket bidrar till 8 av de 17 globala målen
            i Agenda 2030, inklusive det centrala målet att bekämpa klimatförändringar.
            Bland annat IPCC:s rapport om markanvändning visar att ekologiskt
            jordbruk är att föredra.
          </note>
          <note>
            EU-kommissionen säger också i sitt underlag att ekologiskt jordbruk,
            i väntan på att vi får ett helt fossilfritt jordbruk, är det som
            är bäst. Det är också kontrollerat och certifierat, och man framhåller
            att det är det bästa.
          </note>
          <note>
            När det gäller frågan om att jämföra ekologisk och konventionell
            mat per kilo producerad enhet måste man fråga sig vad jordbruket
            ska producera. Jordbruket ska producera livsmedel. Men det ska
            också producera rent vatten, ren luft, daggmaskar i marken, biologisk
            mångfald och olika ekosystemtjänster. Det kan handla om besöksnäring,
            turism och kvalitet.
          </note>
          <note>
            Eftersom jordbruket inte bara ska producera livsmedel kan vi
            inte riktigt hålla oss till att bara jämföra per kilo producerat
            livsmedel. Men när det gäller mjölk- och köttproduktion är skillnaden
            betydligt mindre mellan ekologisk och konventionell produktion.
          </note>
          <note>
            Anf. 133 STAFFAN EKLÖF (SD) replik:
          </note>
          <note>
            Fru talman! Tack för svaret, Maria Gardfjell!
          </note>
          <note>
            IPCC och EU-kommissionen rör sig på global nivå respektive EU-nivå.
            Jag vill hävda att när det gäller svenska förhållanden är skillnaden
            mindre. Där kommer konventionellt ut mycket bättre, för vi har
            ett så bra konventionellt lantbruk.
          </note>
          <note>
            Varför är det på det viset? Jo, eko har en nackdel för klimatet
            eftersom det är mer extensiv produktion. Konventionellt har en
            nackdel i att man använder handelsgödsel. Det bidrar stort till
            klimatutsläpp, inte minst för att det i dag produceras med fossil
            energi. Det finns dock initiativ för att producera kväve utan
            fossil energi i Sverige. Det finns initiativ för att producera
            fosfor från svenska slagghögar. Och det finns initiativ med perenn
            stråsäd, som skulle vara väldigt bra för klimatet.
          </note>
          <note>
            Allt detta är tillgängligt för konventionellt men inte för eko.
            Det kan göra att ekologisk produktion plötsligt blir betydligt
            sämre för klimatet. Är det inte problematiskt att vi med ekologisk
            produktion låser in oss i en enda lösning, som förvisso kan utvecklas
            inom sina ramar men ändå är mer statisk än det konventionella
            jordbruket? Vi kan inte tillämpa alla landvinningar när det gäller
            teknik och kunskap inom det ekologiska jordbruket. Över tid kommer
            det konventionella därför att bli alltmer miljövänligt, medan
            eko står och stampar. Det finns en risk för att det blir så.
          </note>
          <note>
            Vore det inte bättre att lätta upp ekoregelverket och fokusera
            bara på miljönytta och produktion och skala bort de bitar som
            inte bidrar till det samfällda målet? Ett exempel är det förslag
            som nu kommer om heterogent utsäde; det ligger i den ekologiska
            handlingsplanen. Men då föregår jag skeendet.
          </note>
          <note>
            Anf. 134 MARIA GARDFJELL (MP) replik:
          </note>
          <note>
            Fru talman! Om jag inte hörde fel framhöll även Staffan Eklöf
            i sitt anförande att ekologiskt kan vara ett föredöme i vissa
            sammanhang. Det tycker jag är en ganska viktig del i denna diskussion.
            Vi har i dag lite drygt 3 000 ekologiska lantbrukare, som jobbar
            med ekologisk produktion utifrån sin utgångspunkt och de regler
            som finns i EU om ekologisk produk ­ tion men som också är i en
            utvecklingsfas. De utvecklar jordbruket och det ekologiska jordbruket
            väldigt starkt.
          </note>
          <note>
            Jag är den absolut första att välkomna att det också händer saker
            inom det konventionella jordbruket. Det är helt nödvändigt om
            handelsgödsel ska användas i jordbruket att den kan produceras
            med hjälp av fossilfri energi och inte som i dag med hjälp av
            olja och naturgas.
          </note>
          <note>
            Det är också oerhört viktigt att komma ihåg att de fördelar som
            åstadkoms inom det konventionella jordbruket också kan vara föredömen
            för det ekologiska jordbruket. Den enda lantbrukare jag har besökt
            som haft perenn stråsäd är en ekologisk bonde. Detta är alltså
            teknik som kan användas i båda produktionsformerna.
          </note>
          <note>
            När det gäller frågan om att ekologiskt jordbruk är mer extensivt,
            alltså producerar mindre mat per ytenhet, måste man säga att det
            kan vara en väldigt stor fördel med det. Att man på en ytenhet
            har ett jordbruk som inte är så intensivt kan leda till att man
            till exempel på totalen får mindre utsläpp av övergödande ämnen.
            Även om det är mer per kilo produkt är det ju den totala mängd
            som går ut i naturen som räknas.
          </note>
          <note>
            Anf. 135 JOHN WIDEGREN (M) replik:
          </note>
          <note>
            Fru talman! Nu ska vi gå in för landning i debatten om jordbrukspolitiken
            – det är hemskt tråkigt!
          </note>
          <note>
            Vi har ju många gånger här inne pratat om ekologisk kontra konven
            ­ tionell produktion. Jag ska i stället vända den här debatten
            åt lite olika håll så att vi inte fastnar i gamla bekanta meningsutbyten.
          </note>
          <note>
            Först och främst diskussionen om jordbruk som miljöfarlig verksamhet.
            Det är intressant att som parallell nämna att om jag odlar raps
            hemma på gården är det en miljöfarlig verksamhet. Sedan lämnar
            jag rapsen till ett bioraffinaderi, och då är det en miljöfarlig
            verksamhet. Sedan kör någon sin bil på detta – då är det ett miljövänligt
            alternativ. Det är intressant! Det var en parentes.
          </note>
          <note>
            I anförandet, fru talman, lyftes fram att vi behöver satsa på
            de unga lantbrukarna; vi behöver få fler unga lantbrukare. Jag
            är den första att hålla med, och jag ser att det i dag finns stora
            bekymmer för unga lantbrukare när det gäller att komma in på marknaden.
            Det behövs otroligt mycket kapital både för att komma in som arrendator
            på ett jordbruk och för att köpa sig ett jordbruk. Det handlar
            om otroligt mycket bundet kapital för den som köper på sig en
            maskinpark och eventuellt startar en djurbesättning.
          </note>
          <note>
            Det har funnits stöd i CAP till unga jordbrukare. Det har varit
            ganska låga stöd. Man kan undra om det är den vägen vi behöver
            gå: Ska vi få stöd till unga jordbrukare från den gemensamma jordbrukspolitiken,
            eller ska vi hitta lösningar nationellt? Det skulle vara väldigt
            intressant att få höra ett resonemang om detta.
          </note>
          <note>
            Men två minuter är lång tid, och då tänker jag att man även kan
            resonera lite kring frågan om konventionellt kontra ekologiskt
            jordbruk. Här nämndes nämligen folkhälsa, och det skulle vara
            intressant att höra ett resonemang om det.
          </note>
          <note>
            Anf. 136 MARIA GARDFJELL (MP) replik:
          </note>
          <note>
            Fru talman! Tack, John Widegren, för dessa viktiga frågor! Jag
            börjar med detta med de unga lantbrukarna. Själva kontentan i
            mitt tal var ju att om jag får önska en enda sak för svenskt jordbruk
            är det att vi ska få fler unga lantbrukare och över huvud taget
            fler lantbrukare, fler trädgårdsmästare och fler livsmedelsföretagare.
          </note>
          <note>
            Det är oerhört viktigt att diskutera hur vi kan få fler unga
            lantbrukare och hur vi kan skapa intresse för det. I den utvärdering
            av sårbarheten som presenterades i miljö- och jordbruksutskottet
            i förra veckan såg vi att Finland har en större andel unga lantbrukare
            och att de finska politikerna bedömer att det bland annat beror
            på att man har sociala trygghetssystem som är riktade specifikt
            mot lantbruket.
          </note>
          <note>
            Jag tycker att detta är en viktig diskussion för oss. Över huvud
            taget är detta med att skapa en attraktivitet för lantbrukaryrket
            något som vi har missat.
          </note>
          <note>
            Sedan har vi de andra aspekterna som John Widegren tar upp. Det
            är svårt att vara en ung person och inte ha tillgång till kapital
            och inte kunna få banklån för att köpa gårdar, maskiner, djurbesättningar
            och sådant. Därför behöver vi hitta ett arbetssätt där vi skapar
            en karriärmöjlighet inom lantbrukaryrket där man kan börja smått.
            Då får vi inte glömma bort att stödja de små jordbruken.
          </note>
          <note>
            Anf. 137 JOHN WIDEGREN (M) replik:
          </note>
          <note>
            Fru talman! Tack, Maria Gardfjell, för svaret! Resonemanget om
            de unga och jordbruket är intressant och relevant. Vi ser verkligen
            att jordbrukarkåren börjar bli ordentligt gammal. Där finns stora
            problem att lösa. Jag hoppas att vi ska komma tillbaka till den
            diskussionen, för den behöver vi nog ta på allvar framöver.
          </note>
          <note>
            I anförandet talades det om att den ekologiska produktionen är
            mark ­ nadsdriven, att den klarar att stå på egna ben och så vidare.
            Jag är lite skep ­ tisk där. Särskilt i debatter med Miljöpartiet
            brukar jag lyfta upp frågan om ekologisk produktion. Jag tänker
            att den ekologiska produktionen är gans ­ ka beroende av till
            exempel gödsel från den konventionella produk ­ tionen, från svinsuggor,
            värphöns och annat. Där använder man gödsel från kon ­ ventionell
            produktion i den ekologiska produktionen. Däremot får man göra
            tvärtom och använda gödsel från den ekologiska produktionen i
            den konventionella. Jag förstår inte riktigt varför, men det får
            man alltså inte.
          </note>
          <note>
            Dessa produktionsgrenar är alltså beroende av varandra, och därför
            känns det ännu olustigare att sätta upp procentsatser. Varför
            kan inte mark ­ naden i det här läget få vara fri? Vill någon
            ägna sig åt ekologisk produk ­ tion, låt den göra det utifrån
            de förutsättningar som råder! Låt den som vill ägna sig åt konventionell
            produktion få göra det! Vi ser ju att den konven ­ tionella produktionen
            utvecklas otroligt mycket nu. Tidigare nämndes fossilfri gödsel
            och vårt förståndiga och duktiga arbete i Sverige när det gäller
            växtskyddsmedel – inte bekämpningsmedel.
          </note>
          <note>
            Det skulle vara intressant om Maria Gardfjell ville resonera
            lite om detta. Miljöpartiet har en tendens att låsa sig fast vid
            den ekologiska produktionen och hålla tillbaka lovorden för den
            konventionella.
          </note>
          <note>
            Anf. 138 MARIA GARDFJELL (MP) replik:
          </note>
          <note>
            Fru talman! En gång i tiden – det är nu väldigt lång sedan –
            arbetade jag på Krav, och då intervjuade jag lantbrukare som hade
            gått över till ekologiskt jordbruk. Det vanligaste svaret då,
            på 90-talet, var att man hade valt att ta steget över till ekologiskt
            för att slippa använda kemiska bekämpningsmedel. Lantbrukarna
            tänkte alltså på sin egen hälsa.
          </note>
          <note>
            Det har säkert hänt mycket sedan dess när det gäller hur man
            hanterar bekämpningsmedel och sådant, men det är onekligen en
            folkhälsofråga. Lantbrukarnas hälsa och arbetsmiljö är utsatt
            vid användning av till exem ­ pel kemiska bekämpningsmedel. Det
            är naturligtvis något som är mycket allvarligare i andra länder,
            där man kanske använder farligare växtskyddsmedel och också olagliga
            kemiska bekämpningsmedel.
          </note>
          <note>
            Det finns många intressanta resonemang om kopplingarna mellan
            eko ­ logiskt och konventionellt jordbruk. Jag tror inte att den
            motsättning mel ­ lan ekologiskt och konventionellt som vi har
            brukat se i politiken och i samhällsdebatten är särskilt relevant
            för de allra flesta lantbrukare. I lant ­ brukarkretsar kan man
            ha en samverkan också mellan de olika produk ­ tionsformerna.
          </note>
          <note>
            Jag ser det som positivt att man inom det ekologiska, till exempel
            i trädgårdsnäringen, kan ta om hand de stora mängder gödsel som
            produceras i till exempel hönsnäringen. Det är ju annars ett kvittblivningsproblem
            för dessa lantbrukare att bli av med gödseln. Det kan ju i värsta
            fall bli en miljöfarlig verksamhet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 maj.)
          </note>
          <note>
            § 16 Idrott, friluftsliv och spel
          </note>
          <note>
            Kulturutskottets betänkande 2020/21:KrU2
          </note>
          <note>
            Idrott, friluftsliv och spel
          </note>
          <note>
            föredrogs.
          </note>
          <note>
            Anf. 139 CHRISTER NYLANDER (L):
          </note>
          <note>
            Fru talman! Det är friluftslivets år 2021. Det görs en lång rad
            satsningar för att fler ska söka sig ut i naturen. Under året
            kommer ungefär 150 olika aktörer inom friluftslivet att vara inblandade
            i att få fler att prova detta. Många människor gör det redan.
            Det beror sannolikt på att de mår bra av det. Friluftslivets år
            ska därför förhoppningsvis innebära att fler människor upptäcker
            vinsterna med att delta i friluftslivet.
          </note>
          <note>
            Det handlar också om att öka den allmänna kunskapen och medvetenheten
            om friluftslivets värden och om allemansrätten. Det sistnämnda
            är inte minst viktigt, där vi ser en hel del utmaningar.
          </note>
          <note>
            För en del räcker det att upptäcka dessa möjligheter, men för
            andra är det viktigt att också tillgängligheten förbättras. Det
            gäller avstånd till naturen, möjligheten att ta sig dit på ett
            praktiskt sätt och också tillgängligheten för till exempel barnvagnar
            och rullstolar när man väl är på plats. Det är bra att det i det
            här betänkandet finns en del motioner och tankar som påminner
            om detta.
          </note>
          <note>
            Redan före pandemin såg vi ett ökat och stort intresse för dessa
            frågor och för att vara ute i naturen. Det har fått ytterligare
            skjuts genom pandemin, och det är underbart att se. Men det innebär
            såklart också en hel del utmaningar. Dels är det risker för allemansrätten,
            dels är det risker för föreningslivet. En stor del av friluftslivet
            är ju byggt på frivilliga krafter som nu får mer att göra och
            ibland också har ett ökat ansvar och större tyngd på sig. Det
            är viktigt att de orkar med den stora utmaning som detta innebär
            och också tar till vara de möjligheter som det för med sig.
          </note>
          <note>
            Regeringen och samarbetspartierna har skjutit till pengar till
            detta. Det är bra, men min bedömning är att vi kommer att behöva
            fortsätta att ha friluftslivet tydligt i fokus framöver, inte
            bara detta år utan också komman ­ de år. Kulturutskottet kommer
            att dra sitt strå till stacken genom en särskild utvärdering av
            friluftspolitiken under det kommande året.
          </note>
          <note>
            Fru talman! Också idrotten har påverkats hårt av pandemin, vissa
            idrot ­ ter mer än andra. Framför allt gäller det idrotter där
            det är fysisk närhet och träning och tävlingar inomhus, men vi
            ser att alla andra också har drab ­ bats. Stora arrangemang är
            svåra att genomföra, men också småskalig knatteverksamhet har
            varit svår att genomföra ibland.
          </note>
          <note>
            Stöd är viktiga. Stöd har getts. Vi har inte kunnat ge stöd som
            täcker och löser alla problem som finns. Vi kommer att behöva
            fortsätta ge ekonomiska stöd så länge som det finns en pandemi
            och så länge som det finns restriktioner.
          </note>
          <note>
            Jag tror också att det kommer att finnas långsiktiga konsekvenser
            av detta. Snedrekryteringen har sannolikt förstärkts. Det är svårare
            att rekrytera nya människor till idrotten, inte minst sådana som
            inte finns i kretsar där det är vanligt att delta i idrott. Kanske
            är det också så att de ideella krafterna på detta område får svårt
            att orka med framöver, då det ställer väldigt stora krav.
          </note>
          <note>
            Också de utanför själva idrottandet har drabbats på olika sätt.
            Det har såklart varit färre upplevelser, färre stora arrangemang
            och mindre av elit som man kan betrakta och inspireras av. Detta
            påverkar naturligtvis synen på idrotten i Sverige. Vi kommer sannolikt
            att få se följdeffekter som varar i många år i form av minskad
            kraft i idrottsrörelsen men också sämre folkhälsa och risk för
            ett uttunnat civilsamhälle.
          </note>
          <note>
            Idrottspolitik kan verkligen handla om det allra mesta, fru talman.
            Det är träningstider, det är skola och fritis, det är föräldrars
            intresse och insatser, det är värderingar, det är anläggningar
            som ska byggas, det är hur man främjar spontanitet men också hur
            man främjar vardagsmotion.
          </note>
          <note>
            Lite för ofta handlar idrottspolitiken om det negativa – fusk,
            dopning, matchfixning, kriminalitet och hur andra människor försöker
            utnyttja sy ­ stemets svagheter. Vi ser också problem med bristande
            jämställdhet, kroppshets och sexuella trakasserier.
          </note>
          <note>
            Ibland handlar idrottspolitiken om allt idrotten kan förväntas
            hjälpa till med, alltså idrotten som instrument. Den ska förbättra
            integration och folkhälsa, den ska bryta ensamheten och den ska
            underhålla oss. Idrotten är verkligen bra för mycket i samhället,
            men den har också ett värde i sig. Jag tror att det är viktigt
            att påminna sig om det. Den är inte bara ett instrument för annat,
            utan den har ett värde i sig.
          </note>
          <note>
            Ibland glömmer man nästan bort att det i grunden handlar om att
            det är någonting som den idrottande personen gör för att det är
            roligt, för att det känns bra, för att det är ett sätt att umgås
            och för att man utmanar och utvecklar sig själv. Idrott måste
            också få lov att bara vara kul. Man får inte glömma bort själva
            idrotten när man pratar om idrottspolitik, inte se idrotten bara
            som ett verktyg utan också som ett mål i sig.
          </note>
          <note>
            Allt det där som heter idrottspolitik är till för att avgöra
            förutsättningarna för den där aktiviteten. Det är inte tvärtom,
            så att säga. Därför är det viktigt att idrotten har goda generella
            villkor, långsiktiga villkor och stor frihet. Därför yrkar jag
            bifall till reservation 4.
          </note>
          <note>
            Fru talman! Slutligen några ord också om betänkandets tredje
            område, spelpolitiken.
          </note>
          <note>
            Flera motioner väcker frågan om ordning och reda på spelmarknaden.
            Efter omregleringen behöver vi verkligen mycket noga följa utvecklingen,
            inte minst nu under pandemin: Har den inneburit förändrat beteende
            eller inte? Det är viktigt att seriösa aktörer får bra villkor
            men också att oseriösa aktörer stoppas. Det är viktigt att den
            som riskerar att fastna i missbruk får hjälp tidigt. Det är viktigt
            att stoppa matchfixning och annat fusk.
          </note>
          <note>
            Att det finns problem med spel råder det ingen tvekan om. Det
            råder inte heller någon tvekan om att det kan finnas positiva
            delar för många människor. Det kan vara en trevlig avkoppling;
            det kan vara hopp om snabba cash. För föreningar är det ofta en
            viktig inkomstkälla.
          </note>
          <note>
            Liberalerna välkomnade den omreglering som skedde. Vi är beredda
            att bidra till att den vårdas på ett seriöst och rimligt sätt.
          </note>
          <note>
            Fru talman! Med detta yrkar jag alltså bifall till reservation
            nummer 4 i betänkandet.
          </note>
          <note>
            Anf. 140 ANNICKA ENGBLOM (M):
          </note>
          <note>
            Fru talman! Kulturutskottets betänkande nummer 2 är ett motionsbetänkande.
          </note>
          <note>
            Jag tycker att vi kan stanna vid det lite grann. Man brukar ju
            säga att nu är det ett motionsbetänkande, och sedan ägnar man
            kanske inte det lika mycket uppmärksamhet som de propositioner
            vi behandlar. Men detta är alltså tankegods från den här kammarens
            samtliga ledamöter på ett eller annat sätt, antingen via kommittéer
            eller via enskilda motioner.
          </note>
          <note>
            Jag har tänkt på det begreppet länge. Vi ligger ju faktiskt många
            gånger väldigt nära varandra. När vi nu diskuterar ett ämne som
            idrott i ett kulturutskott – både idrott och kultur är ju områden
            som inte känner några gränser, som förenar – skulle det vara en
            önsketanke från mig, även om jag lever i verkligheten och vet
            att vi går in i ett valår så småningom, att vi ändå kanske kunde
            ägna tiden framöver åt att tänka på det vi faktiskt har gemensamt
            och inte det som skiljer oss åt.
          </note>
          <note>
            Fru talman! Detta motionsbetänkande är uppdelat i flera olika
            delar. Jag tänkte ägna mig åt idrott och friluftsliv och överantvarda
            spel, häst ­ sport och annat roligt – allt är roligt – till min
            värderade kollega John Wei ­ nerhall lite senare i debatten.
          </note>
          <note>
            Vi har ju alla känt av effekter, fru talman, av den här pandemin
            och alla dess restriktioner. Särskilt drabbade är många av verksamheterna
            inom idrotten. Friluftslivet har däremot fått en boom. Det är
            ju på ett sätt roligt att det år vi är i nu, 2021, är friluftslivets
            år. Det sammanföll på ett lite makabert sätt, får man väl säga.
            Men följderna har också blivit att männi ­ skor i mycket större
            utsträckning har letat sig ut i vår natur – cyklat, vand ­ rat,
            paddlat, fiskat och åkt långfärdsskridskor när det var möjligt.
            Det inne ­ bär förstås också att det blir en överbelastning både
            på vår natur och på olika leder och liknande som normalt sett
            inte har ett sådant här tryck.
          </note>
          <note>
            Vi hade i veckan samtal med miljöminister Bolund i kulturutskottet.
            Det är viktigt att satsningar görs för att återställa och bygga
            ut där det behövs. Precis som föregående talare Christer Nylander
            sa behöver det tillskjutas ytterligare medel för att detta ska
            kunna möjliggöras.
          </note>
          <note>
            Den andra sidan vi sett är att den här pandemin, fru talman,
            också har inneburit mycket stillasittande. Pep-rapporten från
            Generation Pep ges ut varje år, och den är ingen rolig läsning
            det här året. 30 procent av ton ­ åringarna spenderar fem timmar
            framför skärmen eller mer utanför skoltid. Nästan hälften av tonåringarna
            sover mindre än de rekommenderade åtta till nio timmarna per dygn.
            Två av tio barn och unga når upp till Världs ­ hälsoorganisationens
            rekommendationer kring fysisk aktivitet om en tim ­ me per dag.
          </note>
          <note>
            Begreppet ”livsstilsepidemi” som man använder är väldigt intressant
            och något jag tycker att vi ska uppehålla oss vid. Vi måste fundera
            över hur vi i återstartsarbetet också får igång det svenska folket.
            Det gäller förstås äldre, som jag, men viktigast är detta för
            vår kommande generation av barn och unga.
          </note>
          <note>
            Fru talman! Då tänkte jag uppehålla mig vid ett par av de saker
            som vi vill lyfta fram från Moderaternas sida och som vi har reserverat
            oss till förmån för i betänkandet.
          </note>
          <note>
            Det ena är finansieringen av träningsanläggningar. Många av de
            sporter som utövas är i behov av träningsanläggningar. Vi vet
            att de allra flesta träningsanläggningarna är från 40- och 50-talet.
            Många är från 70-talet. De är i behov av renovering. De är också
            i behov av nyetablering. Vi har ju nya regler som gäller i dag
            för arbetsmiljö, och detta är en arbetsmiljö.
          </note>
          <note>
            Boverket och Centrum för idrottsforskning håller på med ett arbete
            med att ta fram olika nya träningsanläggningar. Det är såklart
            bra med studier och med olika projekt, men vi vet alla som har
            vår förankring i den kommunala världen att man runt om ute i landets
            kommuner kämpar med att kunna upprätthålla de här träningsanläggningarna.
          </note>
          <note>
            Vi vill från Moderaternas sida, fru talman, att man ska titta
            på möjligheten till andra parallella finansieringsmetoder för
            att bistå kommunerna. Det finns i Danmark sedan mitten av 90-talet
            en fond som olika idrottsföreningar och idrottsanläggningar kan
            söka medel från. Vi vill gärna titta på detta, för arbetet släpar
            efter och träningsanläggningarna vittrar sönder om vi inte gör
            någonting snart.
          </note>
          <note>
            Fru talman ! Det andra som jag vill ta upp är lite på samma tema.
            Vi vill att även privata aktörer ska kunna söka stöd för barn-
            och ungdoms ­ verksamhet. Vad menar vi med det? Jo, de statliga
            stöd som betalas ut går via Riksidrottsförbundet. Och det är gott
            så; man sköter sin uppgift. Men stödet går till medlemmar i organisationen.
            Om man tittar på Riksidrottsförbundets medlemsförteckning ser
            man att det till övervägande del handlar om lagsporter.
          </note>
          <note>
            Här måste jag vara generaliserande, och jag gillar inte att vara
            det, men det är forskning och fakta som talar: Det är övervägande
            killar, pojkar, som ägnar sig åt lagsport medan tjejer till större
            delen ägnar sig åt sport med en enskild utövare. Det blir då en
            snedfördelning eftersom kommunallagen inte tillåter att man gynnar
            enskilda.
          </note>
          <note>
            Vi vill att man ska se över ett lagförslag som gör det möjligt
            för även privata aktörer att stödja barn- och ungdomsverksamhet.
          </note>
          <note>
            I svaret i betänkandet från regeringen uttrycker man farhågor
            för att regeringen själv ska behöva utse vilka föreningar som
            man ska ge det här stödet. Men det behöver man inte alls, tänker
            jag. Titta på frågan och tänk större, bredare och nytt! Utred
            åtminstone frågan, för vi behöver alla i hela samhället hjälpas
            åt – såväl offentlig verksamhet som näringsliv och det privata
            – för att återstarta framför allt idrottslivet men också understödja
            friluftslivet i det här landet.
          </note>
          <note>
            Fru talman! Jag yrkar bifall till reservation 11 under punkt
            7.
          </note>
          <note>
            Anf. 141 CASSANDRA SUNDIN (SD):
          </note>
          <note>
            Fru talman! Jag vill inledningsvis yrka bifall till reservation
            15, men vi ställer oss givetvis också bakom våra övriga reservationer
            i det här betänkandet.
          </note>
          <note>
            Jag vet ingenting om tur, bara att ju mer jag tränar desto mer
            tur har jag, sa Ingemar Stenmark.
          </note>
          <note>
            Svensk idrott hade inte varit det den är utan alla våra stjärnor
            som agerat betydelsefulla förebilder för barn och unga i deras
            idrottande. Svensk idrott hade heller inte varit det den är utan
            alla eldsjälar i idrottsföreningslivet runt om i landet. Denna
            viktiga grundbult har tydliggjorts än mer under pågående pandemi
            då bland andra barn och unga har fått sin träning och sitt tävlande
            omställda. Regeringen gick i går ut med att barn och unga födda
            2002 eller senare ska få tävla. Det är bra, och det är något som
            vi har önskat se under en längre tid.
          </note>
          <note>
            Vi vet att idrotten har förlorat många utövare, främst bland
            barn och unga. När man inte längre kan utöva sin idrott i form
            av träning eller tävling går ofta motivationen att nå nya framgångar
            förlorad. För varje dag som går utan fysisk aktivitet kan vi räkna
            med följdeffekter senare i livet. Det påverkar också folkhälsan
            i stort. Det är av den anledningen som vi ser med stor oro på
            den negativa utvecklingen när det gäller antalet barn och unga
            som slutar idrotta.
          </note>
          <note>
            En annan viktig del av idrottsfrågorna är parasporten som har
            ett stort engagemang i vårt land och många utövare . Allt fler
            föreningar erbjuder parasport, men än så länge finns det inte
            i alla kommuner. Vi önskar att riksidrotten stöttar och hjälper
            föreningar än mer i de kommuner och län som i dag inte erbjuder
            parasport att komma igång och erbjuda detta så att det finns i
            hela landet.
          </note>
          <note>
            Personer med intellektuella funktionsnedsättningar har ofta svårt
            att hitta en meningsfull fritid. De drabbas lätt av isolering,
            inaktivitet och psykisk ohälsa. Även fördomar från omvärlden hindrar
            ofta den här gruppen från att delta på ett naturligt sätt i samhället.
            Därför är det viktigt att en nationell strategi finns på plats
            för att inkludera även denna grupp och uppmuntra till ett hälsosammare
            liv.
          </note>
          <note>
            En annan viktig del i folkhälsoarbetet är friluftslivet. För
            mig personligen är det en av mina absoluta hjärtefrågor, vilket
            med största sannolikhet inte har undgått någon. I vår kommittémotion
            finns en rad förslag för att förbättra friluftslivets roll i samhället.
            Med anledning av pågående pandemi tänker jag fokusera på två att-satser
            som rör hur denna har påverkat området.
          </note>
          <note>
            Många tar del av och nyttjar naturen och friluftslivet på olika
            sätt. Beroende på hur man utövar friluftsliv kan slitage på bland
            annat leder i sårbar natur uppstå. Detta är något som är särskilt
            aktuellt i en tid då många svenskar väljer att i stället för att
            resa utomlands semestra i Sverige och i naturen.
          </note>
          <note>
            Det är givetvis glädjande att allt fler hittar ut i naturen och
            får m öjlighet att ta del av friluftslivet på olika sätt. Dock
            har den explosionsartade ökningen av antalet personer i friluftsområden
            slitit hårt på mark och vandringsleder. Med anledning av detta
            behövs en översyn och i förlängningen en handlingsplan för att
            hantera olika former av slitage på natur i sårbar miljö, inte
            minst för att stödja länsstyrelsernas arbete med detta.
          </note>
          <note>
            Nedskräpning och sanitära problem är något som länge har påverkat
            friluftslivet och naturen överlag. I pandemins spår har dessa
            problem ökat ytterligare. Bland annat fjällvärlden har fått många
            nya turister, vilket är glädjande, men ovana fjällvandrare med
            bristfällig kunskap om hur man beter sig i naturen har medfört
            ytterligare problem med sanitära missför ­ hållanden. Under senare
            år har en problematik uppmärksammats som inne ­ bär att hälsofarliga
            bakterier har spridits i vattendrag och således i det dricksvatten
            som finns att tillgå i naturen. Flera organisationer har gjort
            värdefulla insatser i frågan, men mer behövs.
          </note>
          <note>
            Med anledning av detta är det av vikt att medel tilldelas ett
            uppdrag för Svenskt Friluftsliv att utreda och ta fram en åtgärdsplan
            för att komma till rätta med problematiken.
          </note>
          <note>
            Fru talman! Som första parti presenterade Sverigedemokraterna
            förra året riksdagens första kommittémotion med 15 förslag för
            e-sport.
          </note>
          <note>
            E-sport är ett samlingsbegrepp för spel och tävlingar som utförs
            på datorer, spelkonsoler , telefoner och surfplattor i virtuella
            miljöer där personerna spelar olika sorters digitala spel på egen
            hand, i lag eller mot var ­ andra, oftast över internet . 80 procent
            av Sveriges befolkning utövar någon form av e-sport.
          </note>
          <note>
            E-sporten har satt Sverige på kartan och bidrar med allt från
            arbetstillfällen till skatteintäkter, men när e-sporten inte erkänns
            som en kulturform eller en sport innebär detta ett stort antal
            problem och utmaningar, vilket riskerar leda till att Sverige
            tappar sin ledande position på området.
          </note>
          <note>
            Med idrott avses kroppslig aktivitet eller träning. Med sport
            avses sam ­ ma typ av aktivitet men med tillägg av tävlingsmomentet,
            det vill säga att man mäter sin prestation i förhållande till
            andra utövare. Schack och poker är två exempel på sporter där
            ansträngningen snarare är mental än fysisk. På samma vis är e-sporten
            en sådan typ av aktivitet som bygger på mental ansträngning, fokus
            och koncentration som i samband med tävling kan på ­ gå i flera
            timmar.
          </note>
          <note>
            Det är dock viktigt att vi fortsätter att skilja på sport och
            idrott, även om e-sporten skulle komma att klassas som officiell
            sport.
          </note>
          <note>
            E-sporten leder oss osökt in på spelmarknadsområdet. Folkhälsoaspek
            ­ ten är central i vår spelmarknadspolitik på grund av önskan
            att minimera risken för att personer som spelar ska utveckla spelberoende
            och fastna i spelproblematik.
          </note>
          <note>
            Sverigedemokraterna står bakom den modell med ett licenssystem
            som numera finns på plats på den svenska spelmarknaden. Situationen
            på spelmarknaden innan omregleringen och den nya lagstiftningen,
            där delar av marknaden var i händerna på oreglerade aktörer, var
            ohållbar.
          </note>
          <note>
            En av målsättningarna med omregleringen var att uppnå en hög
            kanaliseringsgra d, vilket innebär att få en hög andel spelaktörer
            att vilja verka inom det svenska licenssystemet. Hur god kanaliseringsgraden
            är har varit en omdebatterad fråga sedan omregleringen.
          </note>
          <note>
            Statskontorets uppföljning av omregleringen av spelmarknaden
            har varit viktig för att se hur omregleringen på området har fallit
            ut. Vi har under åren dessvärre sett en vikande trend enligt Statskontorets
            senaste delrapport som berör 2020. Kanaliseringsgraden bedömdes
            vara nere på låga 85 procent under 2020 medan kanaliseringsgraden
            2019 låg på 88 procent. Samtidigt har regeringen pekat ut som
            ett mål att kanaliseringsgraden ska vara minst 90 procent. Detta
            är bekymmersamt och måste tas hänsyn till när åtgärder vidtas
            på området. Andelen spel som sker illegalt måste minska.
          </note>
          <note>
            Utanför det svenska licenssystemet på spelmarknaden finns en
            marknad med olicensierade alternativ som riktar sig mot svenska
            spelare. Spelare kan välja att vända sig till dessa alternativ
            i stället för de licensierade alternativ som finns, exempelvis
            av skäl som att dessa spelsajter erbjuder bonusar och kampanjer
            som inte hade tillåtits hos alternativ med licens. Dessa sajter
            riktar också in sig mot högriskspelare.
          </note>
          <note>
            Sverigedemokraterna ser det som mycket viktigt för legitimiteten
            för det licenssystem som finns på den omreglerade svenska spelmarknaden
            att illegala aktörer hålls tydligt utanför.
          </note>
          <note>
            I detta anförande instämde Michael Rubbestad (SD).
          </note>
          <note>
            Anf. 142 PETER HELANDER (C):
          </note>
          <note>
            Fru talman! Jag står förstås bakom Centerpartiets alla reservationer
            i detta betänkande, men för tids vinnande yrkar jag endast bifall
            till reservation 10.
          </note>
          <note>
            I detta betänkande behandlas idrott, friluftsliv och spel. Jag
            tänker gå igenom vart och ett av dessa områden för att tittare
            och lyssnare ska få ta del av vad Centerpartiet driver inom dessa
            politikområden.
          </note>
          <note>
            Centerpartiet är bekymra t över att ungdomar verkar röra sig
            allt mindre. Att ha en pulshöjande aktivitet en timme per dag
            är ett minimum för att hålla stånd mot både fysisk och psykisk
            ohälsa. Barn och ungdomar har ett helt liv framför sig, och goda
            vanor kring kost och motion byggs upp tidigt.
          </note>
          <note>
            En grupp som vi sällan lyfter fram är äldre. Centerpartiet lyfter
            i sina motioner upp behovet av äldres idrottsaktiviteter. Jag
            skulle särskilt vilja trycka på behovet av att hålla muskler igång.
            För äldre kan det vara viktigare med styrketräning än konditionsträning.
          </note>
          <note>
            Centerpartiet har under många år tryckt på vikten av att främja
            ett brett idrottsliv i hela landet där både etablerade och nya
            sporter, även digitala, blir tillgängliga för fler. Med tanke
            på coronapandemin är detta viktigare än någonsin.
          </note>
          <note>
            Fru talman! Coronapandemins påverkan på idrottsrörelsen, motion
            och hälsa är stor. Centerpartiet har genom vår budgetsamverkan
            sett till att idrotten fått och får stöd så att man kan överleva
            tills vi har kommit igenom pandemin.
          </note>
          <note>
            Vi ser också hur coronapandemin påverkat villkoren för en jämställd
            idrott. Detta vill vi utreda. Jag har själv stött på exempel från
            Sundsvall där kvinnliga konståkare på internationell elitnivå
            inte tillåts träna i ishallen, medan stadens hockeylag, som spelar
            i hockeyettan, vilket är nivån under hockeyallsvenskan, vilket
            i sin tur är nivån under Svenska hockeyligan , SHL, får träna.
            Sundsvalls kommun tolkar Folkhälsomyndigheten på ett sådant sätt
            att hockeylaget betraktas som professionella idrottare. Därför
            får de träna, medan de kvinnliga konståkarna på internationell
            elitnivå stängs ute.
          </note>
          <note>
            Fru talman! Jag skulle vilja fortsätta prata en del om jämställdhetsfrå
            ­ gorna inom idrotten. Idrott är bra för både det fysiska och
            det psykiska välbefinnandet. Det är därför viktigt att ta reda
            på varför flickor slutar idrotta allt tidigare. Jag vill att det
            görs en utredning som tar fram förslag på lösningar på de utmaningarna,
            så att vi i vår tur kan ge Riksidrottsför ­ bundet ett tydligare
            uppdrag för att uppnå jämställdhet inom svensk idrott. Då behöver
            vi bland annat se över fördelningen av bidrag och anläggnings
            ­ investeringar ur ett jämställdhetsperspektiv. Även den befintliga
            skattelag ­ stiftningen som i dag gör det dyrare och svårare att
            sponsra damidrott än herridrott bör ses över i denna utredning.
          </note>
          <note>
            Fru talman! En annan idrottsfråga som Centerpartiet har drivit
            länge är behovet av att skapa ett nationellt föreningsdrivet parasportutrustningsbibliotek.
            Vi vill att barn och unga som vill testa på olika parasporter
            för att hitta sin idrott ska kunna göra detta. Parasportutrustning
            är dyr. Därför skulle ett parasportutrustningsbibliotek göra stor
            nytta. Det är inte bara utrustningsfrågan som är en tröskel. Centerpartiet
            vill också att vi ser över vilka praktiska hinder som finns för
            personer med funktionsnedsättning och hur vi kan underlätta utövandet
            och tävlandet inom parasport.
          </note>
          <note>
            Fru talman! När städer förtätas och nya samhällen planeras får
            inte hänsynen till idrott och friluftsliv väljas bort. Vi har
            sett alltför många exempel på att idrottsytor planeras bort eller
            inte planeras in i nya bostadsområden. Vi har också de mycket
            märkliga exemplen på hur barns lek och skratt på idrottsplatser
            bedöms som störande buller samtidigt som vägen som ligger bredvid
            idrottsplatsen får ha högre decibeltal än barnens lek får ha.
            Samma sak gäller motoridrott, där vägen till motorstadion får
            bullra mer än själva motorstadion. Dessa märkliga bullerkrav riskerar
            också att ta död på musik- och kulturlivet i våra städer.
          </note>
          <note>
            För att återgå till idrottsytor i samhällsplaneringen borde vi
            ha fler spontanidrottsplatser i våra stadsmiljöer. Lekande barn
            och ungdomar måste få vara en del av stadsbilden.
          </note>
          <note>
            Fru talman! I Sverige är vi duktiga på att organisera stora evenemang.
            Jag och Centerpartiet anser att regering och riksdag ska vara
            positiva till att locka stora internationella idrottsevenemang
            till Sverige. Stora internationella idrottsevenemang har på senare
            år ändrat inriktning, på ett posi ­ tivt sätt. I dag ser man mer
            på hur tävlingar kan genomföras på ett mer miljömässigt och ekonomiskt
            sundare sätt än tidigare.
          </note>
          <note>
            Falun och Dalarna kommer under maj månad att ansöka om att få
            arrangera skid-VM 2027. Falun har arrangerat skid-VM 1954, 1974,
            1993 och 2015. Inför 2015 investerades betydande summor i anläggningen.
            Det är därför rimligt att använda den investeringen för ytterligare
            ett skid-VM.
          </note>
          <note>
            Vi fick tyvärr inte vinter-OS till Sverige. Men om Stockholm,
            Falun och Åre skulle vilja pröva en gång till tycker jag att staten
            ska ställa sig bakom en sådan ansökan. Internationella idrottsevenemang
            ger Sverige en möjlighet att visa upp oss från vår bästa sida.
          </note>
          <note>
            Fru talman! I dag, den 29 april, är s venska friluftsdagen .
            Svenskar rör sig på grund av pandemin mer i naturen i dag än vi
            gjort på många år. Det är därför bra att år 2021 är friluftslivets
            år . Det pågår kampanjer runt omkring i Sverige för att få fler
            att upptäcka de fantastiska möjligheter som vår natur kombinerat
            med vår allemansrätt ger.
          </note>
          <note>
            Centerpartiet ser gärna att satsningen på friluftslivets år inte
            är en engångssatsning utan att vi gör som vårt grannland Norge
            och gör det till ett återkommande arrangemang, till exempel vart
            fjärde år. Friluftslivet bidrar till bättre både fysisk och psykisk
            hälsa. Jag tycker vi bör ta vara på dessa värden på ett bättre
            sätt.
          </note>
          <note>
            Fru talman! Vi som bor på landsbygden och för all del även de
            som bor i städer vet vilken stor betydelse bystugan, bygdegården
            och andra samlingslokaler har för lokalsamhället. Mötesplatser
            och lokaler för olika typer av verksamheter är viktig infrastruktur
            för såväl demokrati och trygghet som civilsamhälle och meningsfulla
            fritidsaktiviteter. Här spelar de föreningsdrivna samlingslokalerna
            en mycket viktig roll. Trots samlingslokalernas betydelse upplever
            man på många håll att det är svårt att bedriva verksamheten långsiktigt
            på grund av att finansieringen är splittrad och ofta osäker. Jag
            anser att samlingslokalerna och de föreningar som driver dessa
            bör ges långsiktiga förutsättningar att verka i hela landet.
          </note>
          <note>
            Samlingslokalerna är viktiga också ur ett annat perspektiv, nämligen
            vid krissituationer eller när samhället behöver föreningslivets
            stöd, till exempel när skollokaler stängs, när det pågår skogsbränder
            eller varför inte när man behöver en lokal för vaccinering mot
            covid-19. Det är något som vanligtvis hanteras lokalt mellan föreningar
            och kommuner. Men jag anser att det även behövs nationell beredskap
            för att säkerställa tillgången till lokaler som kan användas i
            olika krissituationer och att stödet till allmänna samlingslokaler
            därför bör ses över. Bland annat skulle stödets syfte kunna utvidgas
            och samlingslokalernas strategiska betydelse för samhällets krisberedskap
            slås fast.
          </note>
          <note>
            Fru talman! Jag och Centerpartiet vill framhålla att det är oerhört
            viktigt att värna kanaliseringen inom den nu omreglerade spelmarknaden,
            det vill säga att en mycket stor andel av spelandet sker hos bolag
            med licenser. Det är en förutsättning för ett gott spelarskydd.
            Alternativet med lägre kanalisering gör i stället att spelande
            sker oreglerat och därmed utan spelarskydd.
          </note>
          <note>
            Sveriges mål med spelpolitiken måste vara att ha en sund och
            säker spelmarknad under offentlig kontroll där de negativa konsekvenserna
            av spelandet kan minskas. Vi som många andra ser allvarligt på
            hur corona ­ pandemin påverkar spelandet i Sverige, med ökad skuldsättning
            och psy ­ kisk ohälsa som följd. Centerpartiet anser också att
            det måste råda måttfullhet vad gäller reklam för spelande.
          </note>
          <note>
            Anf. 143 HANNA GUNNARSSON (V):
          </note>
          <note>
            Fru talman! I dag vikarierar jag i kulturutskottet.
          </note>
          <note>
            Att motionera är ett mycket effektivt sätt att motverka ohälsa.
            Vi mår bättre både fysiskt och psykiskt av det. Det har många
            vittnat om det senaste året när isolering och nedstängning av
            idrottsverksamheter har drabbat oss hårt under pandemin. När lagverksamhet
            och tävlingar inte tillåtits har fler hittat till friluftslivet
            eller gymmet, men också golfklubbarna vittnar om ett uppsving.
            Barn har som tur är fått fortsätta träna, men på ungdomssidan
            har det varit hårda restriktioner. Jag såg ett inslag med tonårstjejer
            som tränade handboll i mörkret ute i snön. Det var inte så lätt.
          </note>
          <note>
            Effekten har blivit att föreningar har tappat ungdomar, och nu
            finns en oro för att de inte kommer tillbaka efter att pandemin
            är slut. De har dessutom haft distansstudier under lång tid, och
            man kan misstänka att de har suttit vid skärmar under långa perioder
            på ett inte helt ergonomiskt sätt. Det här är en grupp som riskerar
            både fysisk och psykisk ohälsa.
          </note>
          <note>
            Vi ska dock vara medvetna om att många ungdomar saknade en fritidssysselsättning
            redan innan pandemin slog till. I en kartläggning uppgav runt
            40 procent att de inte hade råd att göra det som de skulle vilja
            göra. Lika många sa att avståndet till fritidsaktiviteterna var
            ett problem.
          </note>
          <note>
            I Vänsterpartiets vårändringsbudget finns därför ett förslag
            om att locka fler barn och ungdomar att hitta en aktivitet som
            de trivs med. Vi avsätter 500 miljoner för att åstadkomma gratisaktiviteter,
            inte bara på sommarlovet, som regeringen föreslår, utan året runt.
          </note>
          <note>
            Samma undersökning visade också att så många som 22 procent sa
            att aktiviteten inte varit tillgänglig eller anpassad för dem.
            Det är såklart väldigt nedslående siffor.
          </note>
          <note>
            Parasport Sverige har gjort en studie för att identifiera hinder
            och begränsningar för ett fysiskt aktivt liv med idrott för personer
            med funktionsnedsättning. Rapporten tar ett helhetsgrepp och kartlägger
            alla de delar som spelar in för en persons möjlighet att idrotta.
            Det gäller alltifrån habilitering, rehabilitering och syncentral
            till färdtjänst, bemötande, kompetens, ekonomi, sysselsättning
            och familjens förutsättningar att kunna hjäl ­ pa till.
          </note>
          <note>
            Resultatet var att likställa med en hinderbana. För att ta sig
            igenom hinderbanan och nå målet till ett fysiskt aktivt liv behöver
            många olika hinder överkommas på vägen. Vissa hinder är enkla
            att ta sig över medan andra är mycket svårare. De förutsättningar
            en person har tillsammans med vilket stöd man får avgör hur utmanande
            hinderbanan till en fritidsaktivitet är.
          </note>
          <note>
            Fru talman! Vi i Vänsterpartiet vill förstås inte ha det så här.
            Vi behöver jobba mycket mer målinriktat för att leva upp till
            de åtaganden Sverige har genom FN:s regler om delaktighet och
            jämlikhet för personer med funktionsnedsättning. Där ingår idrott,
            rekreation och fritidssysselsättningar. Det är dags att riva de
            hinder som finns och möjliggöra för alla människor i vårt land
            att leva ett aktivt och hälsosamt liv.
          </note>
          <note>
            Vi har både i år och förra året haft ett helt batteri av olika
            förslag för att just riva hinder till fritidssysselsättningar.
            Vi har förslag som rör rätten att ta med sig idrottsutrustning
            i färdtjänsten, rätten att åka på tävlingar med färdtjänst och
            en utredning för att se över finansieringen av parasporten. Vi
            har tidigare föreslagit 1 miljard i investeringsstöd för att bygga
            nya tillgängliga idrottsplatser.
          </note>
          <note>
            I går presenterades vårt förslag till vårändringsbudget, och
            där finns ett riktat stöd för att underlätta för unga med funktionsnedsättning
            att komma igång med idrott nu när de under så lång tid har behövt
            isolera sig under pandemin.
          </note>
          <note>
            I dagens betänkande finns ett förslag om att se över kostnaderna
            för de enskilda. Att ägna sig åt idrott när man har en funktionsnedsättning
            kan i många fall vara väldigt kostnadskrävande. Exempelvis kostar
            en rullstol för rugby runt 75 000 kronor, och för den som är blind
            och behöver en guide eller ledsagare för till exempel skidåkning
            eller löpning är det väldigt kostsamt. Ofta är grundregeln att
            kommun och region inte står för sport- och fritidshjälpmedel.
            Det får man göra själv. Det krävs oftast medicinska argument för
            att få tillgång till hjälpmedel. En speciell benprotes för att
            kunna springa eller en cykel för tävling omfattas därför ofta
            inte, och det är något som det är upp till var och en att anskaffa
            för egna medel. Detta gör att idrottande riskerar att bli en klassfråga
            och att många utestängs från de sporter som de annars skulle vilja
            utöva.
          </note>
          <note>
            Samtidigt har personer med funktionsnedsättning en svag ställning
            på arbetsmarknaden. De har låga ersättningar. Familjer med barn
            med funk ­ tionsnedsättning har svagare ekonomi. Vänsterpartiet
            menar att det är vik ­ tigt att samhället erbjuder den hjälp som
            behövs för att alla ska ha rätt till idrott och motion. Vi vill
            därför se en utredning för att stänga det ekono ­ miska gap som
            uppkommer mellan idrottare med funktionsnedsättning och dem utan.
            Jag yrkar därför bifall till vår reservation 7.
          </note>
          <note>
            Anf. 144 ROLAND UTBULT (KD):
          </note>
          <note>
            Fru talman! Jag vill börja med att yrka bifall till Kristdemokraternas
            reservationer nummer 1 och 8.
          </note>
          <note>
            Detta nådens och friluftslivets år 2021 spelar idrottsrörelsen
            i Sverige en mycket viktig roll för enskilda individer och för
            samhället i stort. Den erbjuder en gemenskap och en plattform
            för människor att utvecklas. Svensk idrott har cirka 3,1 miljoner
            medlemmar och 650 000 ideella ledare som kämpar för barns och
            ungas utveckling. Idrotten spelar en stor roll för att stärka
            folkhälsan och ungdomars möjlighet att tillgodogöra sig sin skolgång.
            Den ska vara inkluderande och undanröja hinder för att ta till
            vara olika kompetenser, erfarenheter och talanger.
          </note>
          <note>
            Kristdemokraterna vill se en bred översyn av det offentligas
            stöd till hälsorelaterad aktivitet och friskvård. En sådan översyn
            bör uppmärksamma möjligheterna för äldre, barn och personer med
            funktionsnedsättning till rörelse och motion.
          </note>
          <note>
            År 2020 blev ett år då många barn och ungdomar slutade idrotta
            på grund av pandemin. Som någon sa tidigare var aktiviteten låg
            redan före pandemin. Enligt Riksidrottsförbundet handlar det om
            ett minus på 6 miljoner deltagartillfällen under 2020. Det är
            mycket olyckligt. Inomhussporterna är hårdast drabbade, särskilt
            de som innebär närkontakt. Innebandy, gymnastik och kampsporter
            har drabbats särskilt. Där kan en nedgång på 40 procent konstateras.
            Extra hårt drabbad är parasporten som minskat med ungefär 51 procent.
            Glädjande nog kan man se att fotbollen håller ungefär samma aktivitetsnivå
            som tidigare, och sporter som golf, konst ­ åkning och ridsport
            har ökat. Men sammantaget är det alltså en allvarlig nedgång för
            svenskt, ungdomligt idrottande.
          </note>
          <note>
            Den överhängande risken är att barn som slutat idrotta inte hittar
            tillbaka till idrotten efter pandemin. Det vore mycket allvarligt
            ur folkhälsosynpunkt. Sunda vanor, som motion, är något som etableras
            tidigt i livet.
          </note>
          <note>
            Fru talman! Den psykiska och fysiska ohälsan har betydande effekter
            också för samhällsekonomin. Det civila samhällets idrottsklubbar,
            föreningar och församlingar spelar en central roll för att mota
            dessa problem. Det civila samhället skulle med rätt förutsättningar
            kunna göra mer. Om fler barn deltar i idrotts- eller föreningsverksamhet
            får det betydande hälsoeffekter.
          </note>
          <note>
            Kristdemokraterna menar att arbetet med inkludering inom idrottsrörelsen
            inte nog kan betonas. Forskning visar att personer med funktionsnedsättning
            rör på sig mindre än resten av befolkningen. Insatser behövs som
            möjliggör fysisk aktivitet för dessa personer.
          </note>
          <note>
            Fru talman! Deltagande i föreningsliv minskar utanförskap och
            blir en naturlig brygga in till andra i samhällslivet. De nätverk
            och kontakter som ges genom föreningsliv ger ökad möjlighet till
            exempelvis arbete eller eget boende.
          </note>
          <note>
            Många barn finns i en ekonomisk utsatthet som leder till segregation
            och ohälsa. Det finns klara samband mellan ekonomisk utsatthet
            och klart sämre hälsoutveckling i allmänhet, men också en tydlig
            koppling till ökad psykisk ohälsa.
          </note>
          <note>
            En förklaring kan vara att barns fritidsaktiviteter är dyra.
            Kristdemokraterna har tagit intryck av reformer i nordiska grannländer
            och menar att det nu behövs en bred reform som stimulerar fler
            till rörelse och föreningsengagemang med ett särskilt fokus på
            de barn som finns i ekonomisk utsatthet.
          </note>
          <note>
            Regeringen har föreslagit ett riktat statsbidrag till kommuner
            för avgiftsfria och smittsäkra lovaktiviteter under loven 2021
            för barn och unga i åldern 6–15 år. Det är något som vi kristdemokrater
            välkomnar. Men – som också någon sa tidigare – låt inte aktiviteterna
            begränsas endast till loven! Alltför få barn och unga uppnår den
            rekommenderade mängden fysisk aktivitet.
          </note>
          <note>
            Vi kristdemokrater har tagit fram någonting som vi kallar för
            fritidskortet. Det är till alla barn i årskurs 2–9. Det är laddat
            med minst 500 kronor öronmärkta för deltagaravgifter i ledarledda
            aktiviteter i föreningslivet eller kulturskolan. Stödets storlek
            kommer att variera utifrån hushållens ekonomi. De barn som finns
            i hushåll med ekonomisk utsatthet kommer att få ett betydande
            stöd på upp till 2 400 kronor per år på detta kort, som är väldigt
            konkret. Reformen innebär att nästan 1 miljon barn kommer att
            få stöd för en aktiv och meningsfull fritid. Vi avsätter 850 miljoner
            kronor till fritidskortet.
          </note>
          <note>
            Jag har märkt i våra debatter här i kammaren att det börjar finnas
            en acceptans för fritidskortet. Man kan ofta prata om ganska luddiga
            saker, men här är det väldigt konkret. Det är ett kort som laddas
            med 500 kronor för alla barn som går i årskurs 2–9. Det är klart
            att jag blir stolt över det här förslaget. Riktigt intressant
            är det att flera andra partier nu börjar närma sig detta.
          </note>
          <note>
            Tidigare har jag diskuterat fritidspengen vid ett antal tillfällen
            med mina politiska så kallade motståndare. Man har då sagt att
            det där inte är någonting att satsa på, bland annat därför att
            man vill se en generell välfärd, som alla ska få del av. Fritidspengen
            skulle bara de utsatta barnen med koppling till socialtjänsten
            få del av. Men fritidskortet är för alla barn i årskurs 2–9. Det
            laddas med 500 kronor. Jag har märkt en ökad acceptans från dem
            som tidigare kritiserat fritidspengen, och det gläder mig verkligen.
          </note>
          <note>
            Det var redan före pandemin en utmaning att få fler unga i rörelse.
            Den här utmaningen är nu ännu större. Vi behöver verkligen växla
            upp för att hjälpa våra barn till ett sunt och roligt liv i den
            gemenskap och glädje som idrottslivet innebär. Och jag vill instämma
            med Christer Nylander – det ska vara roligt också.
          </note>
          <note>
            Anf. 145 ANNA WALLENTHEIM (S):
          </note>
          <note>
            Fru talman! Det vackra med idrotten är att den inte enbart tillhör
            elit ­ idrottarna, klubbarna, ledarna, tränarna eller vissa samhällsklasser.
            Det fina med idrotten är att den tillhör samhället. Den tillhör
            också alla fans. Det vackra med idrotten är att den tillhör oss
            alla.
          </note>
          <note>
            Som socialdemokrat är jag övertygad om att förändringar sker
            när människor krokar arm och kräver förändring, att vi tillsammans
            gör skill ­ nad. För cirka två veckor sedan fick alla vi som älskar
            fotboll ett besked som kändes lite som en klump i magen. Några
            av våra absolut största fotbollsklubbar i Europa hade bestämt
            sig för att gå ihop och skapa en stängd superliga.
          </note>
          <note>
            Men vad hände? Beslutet var inte förankrat – inte hos klubbarna,
            inte hos spelarna och inte hos fansen. Missnöjet var stort. Fans,
            fotbollsspelare och klubbar över hela världen gick gemensamt ihop
            i protester mot det giriga förslaget. I dag har majoriteten av
            lagen valt att lämna det. Charmen med fotboll – och all idrott
            – är att man ibland vinner och ibland förlorar och att det ibland
            kommer en nykomling, en underdog, ett okänt namn eller lag, som
            gör succé. Det älskar vi. I stängda serier förlorar man den charmen.
            Idrotten tillhör oss alla.
          </note>
          <note>
            Fru talman! I över ett år har vi levt i en annan verklighet än
            den vi är vana vid. I över ett år har inte bara Sverige utan världen
            kämpat mot en pandemi som nu har tagit över 3 miljoner människors
            liv. Men pandemin slår inte bara hårt mot vår ekonomi och våra
            jobb. Den påverkar också vår vardag, våra livsmönster och vår
            hälsa.
          </note>
          <note>
            Idrotten var, som vi alla vet, bland de första att bli påverkade
            när samhället stängde ned. Men idrotten stod enad, och trots sveda
            och värk för egen del var man fast besluten att vara en del i
            kampen för att stoppa smittspridningen. För detta kommer jag alltid
            att vara tacksam.
          </note>
          <note>
            Men tacksamheten är också blandad med sorg, för jag ser hur det
            ansvar man har tagit slår hårt mot idrotten. Pandemin slår hårt
            mot vår idrottsrörelse så som vi känner den – mot dess ekonomi,
            mot dess med ­ lemsutveckling, mot dess breddverksamhet med mera.
            Den slår hårt mot vår folkhälsa och vårt fysiska och psykiska
            mående. Den slår hårt mot ge ­ menskapen i ett samhälle där människor
            kan mötas i glädje och sorg genom kärleken till idrotten.
          </note>
          <note>
            Jag har under hela pandemin varit i ständig dialog med idrottsrörelsen
            på alla nivåer. Överallt möts jag av samma bild. Det finns en
            nedstämdhet och en oro för framtiden, men också en stor kämpaglöd
            som inspirerar. Klubbar och föreningar har ställt om sina träningar.
            Tränare och ledare har hittat nya sätt att kommunicera med sina
            idrottare och lag. Föreningar inom olika idrotter har påbörjat
            dialoger för att kolla hur andra gör för att ställa om och se
            till att ha smittsäkra träningar.
          </note>
          <note>
            Just nu pågår dessutom motivationskampanjen Backa idrotten. Det
            är ett projekt där kända idrottsprofiler inom olika idrotter inspirerar
            och peppar andra att fortsätta – att hålla i, hålla ut och hålla
            igång.
          </note>
          <note>
            Idrottens kretslopp är beroende av dess medlemmar. Självklart
            är detta något som har ställts på sin spets när man inte längre
            kunnat utöva det man älskar. I samtal med lokala idrottsföreningar
            i Hässleholm blev det tydligt hur svårt det är att motivera en
            simmare eller en brottare att fortsätta utöva sin idrott när man
            inte kan vara i bassängen eller på brottarmattan utan måste ställa
            om sin träning och till exempel springa på slingor i skogen. Framför
            allt har denna effekt synts på våra unga. Det är en grupp som
            måste prioriteras i det fortsatta arbetet – för deras långsiktiga
            hälsa och för att de ska fortsätta bära idrottsrörelsen.
          </note>
          <note>
            Det är de som kommer vara en del av bredden. Det är de som i
            framtiden kommer att bära våra svenska färger med stolthet. Det
            är de som ska vara våra framtida domare, tränare och ledare. Det
            är de som ska inspirera nästa generation.
          </note>
          <note>
            Därför är jag tacksam över att regeringen inte bara skjutit till
            stora stödpaket till idrotten utan också pekat på att detta stöd
            särskilt ska mildra coronapandemins negativa konsekvenser för
            barn och unga.
          </note>
          <note>
            Till min stora glädje fick jag i går gå in och ändra mitt anförande.
            Då kom beskedet att vi nu äntligen kan komma igång med matcher
            och tävlingar för barn och unga.
          </note>
          <note>
            Beskedet från regeringen och Amanda Lind är tydligt. Så fort
            smittlä ­ get tillåter finns det fler öppningsplaner att ta till
            för glädjen, för motiva ­ tionen och för gemenskapen.
          </note>
          <note>
            Slutligen kommer vi också att behöva jobba för att långsiktigt
            stärka idrotten. De orättvisor och trösklar som finns inom idrotten
            måste bort. Vi socialdemokrater kommer aldrig att acceptera att
            idrotten blir en klass ­ fråga eller utestänger människor på grund
            av kön eller funktionsvaria ­ tio ­ ner. Detta måste bort. Det
            vackra med idrotten är att den tillhör oss alla.
          </note>
          <note>
            Fru talman! I dag är det friluftslivets dag. Jag ställer mig
            helt bakom tanken som Svenskt Friluftsliv har att hela Sverige
            behöver en friluftsdag. Jag hoppas att det i dag på skolor och
            på arbetsplatser har skett flera aktiviteter i den andan.
          </note>
          <note>
            Det är såklart otroligt givande att se att fler och fler människor
            under 2020 har hittat ut i den svenska naturen. Jag och min dotter
            är själva två av dem. Hemma i Hässleholm har det varit fullt på
            grillplatserna runt Hovdala, som är ett fantastiskt naturområde
            i min hemkommun.
          </note>
          <note>
            Att se människor ta ansvar och hitta smittsäkra sätt att umgås
            med sina nära och kära genom en gemensam promenad i naturen eller
            över en grillad korv har gjort mig glad. Jag hoppas att detta
            är en av de positiva konsekvenserna som kommer att leva vidare.
          </note>
          <note>
            År 2021 är dessutom friluftslivets år, och Svenskt Friluftsliv
            har ett samarbete med Naturvårdsverket för att genomföra det.
            Som ett led i detta kommer man under året varje månad att ha ett
            nytt tema, och cirka 150 aktörer är inblandande för att genomföra
            det. Extra fokus har man valt att ha på årskurs 4–6 och de personer
            som är ovana vid att röra sig i naturen.
          </note>
          <note>
            Syftet med året är såklart att lyfta fram friluftslivet och att
            få fler att testa på det och långsiktigt fortsätta med det, att
            öka medvetenheten om friluftslivets värden och allemansrätten
            och att öka samverkan mellan olika organisationer.
          </note>
          <note>
            En av de stora utmaningarna på detta område är befolkningens
            ganska låga kunskapsnivå om naturen och allemansrätten. För med
            rättigheter kommer också skyldigheter. Samtidigt som fler människor
            rör sig i naturen ser vi också hur nedskräpningen har ökat.
          </note>
          <note>
            Vi har en ganska stor samstämmighet i kulturutskottet om att
            vi måste stärka dessa kunskaper. Vi är nog alla överens om att
            skolan är av stor vikt för att öka dem. Därför var det glädjande
            när miljö- och klimatminister Per Bolund presenterade att dialoger
            förs med utbildningsutskottet kring detta.
          </note>
          <note>
            Naturen tillhör oss alla och envar. När kunskaperna om våra skogar,
            våra sjöar, våra vattendrag och våra fjäll höjs ökar också förståelsen
            för hur människor och natur måste samspela.
          </note>
          <note>
            Fru talman! Jag har tidigare talat om det spelmissbruk min bror
            har. Tyvärr har pandemin lett till att fler personer i min närhet
            har utvecklat ett spelmissbruk. Man kan inte längre säga nej utan
            tänker: bara en gång till.
          </note>
          <note>
            När det kommer till spelfrågorna hade jag dock inte tänkt att
            tala jättemycket om d em . Jag har varit tydlig med var vi socialdemokrater
            står. Vi ska skydda konsumenterna. Vi ska minska spelmissbruket.
            Vi ska stärka de allmännyttiga lotterierna. Vi ska stoppa matchfixningen.
            Vi ska skydda vårt licenssystem.
          </note>
          <note>
            Anledningen till att jag väljer att inte tala mer specifikt om
            detta denna gång är att i morgon den 30 april stängs fönstret
            för den remissrunda som pågår om Spelmarknadsutredningens slutbetänkande.
            Detta är frågor som vi måste fortsätta att jobba med. Vi kommer
            snart att få debattera dem igen.
          </note>
          <note>
            Fru talman! Jag ser att jag har dragit över talartiden, och jag
            ber om ursäkt för det. Jag avslutar med att yrka bifall till kulturutskottets
            förslag i betänkande KrU2, och jag yrkar också avslag på samtliga
            reservationer.
          </note>
          <note>
            Anf. 146 ROLAND UTBULT (KD) replik:
          </note>
          <note>
            Fru talman! Tack, Anna Wallentheim!
          </note>
          <note>
            Vi är inte bara kulturpolitiska talespersoner utan också idrottspolitiska
            talespersoner. Det är väldigt inspirerande. Jag respekterar väldigt
            mycket ditt starka engagemang för fritid, friluftsaktiviteter,
            scouter och annat som du håller på med.
          </note>
          <note>
            I dag skulle jag vilja fråga var vi befinner oss när det gäller
            fritidskortet. Det är möjligt att fritidspengen tidigare hade
            lite brister. De n var rikta d till en viss kategori. Den var
            ingen generell välfärd, utan de n var helt enkelt rikta d .
          </note>
          <note>
            Det som då efterlystes var en mer generell metod. Nu har vi tagit
            fram fritidskortet. Vi satsar 850 miljoner kronor. Min fråga är
            helt enkelt: Kan vi hitta något gemensamt spår här så att vi kan
            komma vidare med detta?
          </note>
          <note>
            Anf. 147 FÖRSTE VICE TALMANNEN:
          </note>
          <note>
            Jag vill påminna ledamoten om att ledamöterna talar genom talmannen
            och inte använder du och ni.
          </note>
          <note>
            Anf. 148 ANNA WALLENTHEIM (S) replik:
          </note>
          <note>
            Fru talman! Hade det varit så att Roland Utbult inte hade begärt
            replik på mitt anförande hade jag nog nästan blivit besviken.
            Vi har haft den här debatten ganska många gånger om fritidspengen
            och någon gång också om fritidskortet eller åtminstone om de tankar
            man hade.
          </note>
          <note>
            Jag tänker passa på att vända min blick mot Annicka Engblom som
            i sitt anförande påpekade att fördelen med vårt utskott är att
            vi oftast kan hitta saker som förenar oss i stället för skiljer
            oss åt.
          </note>
          <note>
            Nu är det så, Utbult, att ni har tänkt om när det gäller fritidspengen.
            Ni har i stället utvecklat ett fritidskort. Jag uppskattar att
            Roland Utbult och Kristdemokraterna har hittat ett annat sätt
            att presentera detta, därför att jag vet att syftet med det är
            gott.
          </note>
          <note>
            Jag är en av dem som nämnt att vi tror på generell välfärd. Jag
            tänker erkänna att tanken på fritidskortet fångar mig mer än tanken
            på fritidspengen. Där finns en grundidé som jag tror att vi kan
            spinna vidare på.
          </note>
          <note>
            Jag står fortfarande fast vid att vi tror på idén att vi delar
            ut pengar till välfärden och till kommuner och regioner som får
            ta ansvar för att se till att fler barn och unga kommer i kontakt
            med idrotten och fritidslivet.
          </note>
          <note>
            Om ni fortsätter att spinna vidare på den här idén och fortsätter
            att samtala med oss om hur vi ökar rörelsen för våra barn och
            unga tror jag att vi gemensamt kan hitta lösningar för att öka
            rörelsen och minska stillasittandet bland barn och unga.
          </note>
          <note>
            Anf. 149 ROLAND UTBULT (KD) replik:
          </note>
          <note>
            Fru talman! Tack, Anna Wallentheim!
          </note>
          <note>
            Någon sa en gång så här: Vi kämpar för kulturen både inom våra
            partier och ute i samhället. Vem var det som sa de bevingade orden?
            Det var faktiskt Anna Wallentheim. Jag glömmer aldrig när ledamoten
            sa det. Det var väldigt träffande och bra. Vi kämpar för kulturen
            och idrotten både inom våra partier och ute i samhället.
          </note>
          <note>
            Jag är väldigt glad att vi ändå hittar något gemensamt spår här.
            Jag trodde att jag skulle få sjunga Så kall ni är om handen ,
            Rodolphes aria i La Bohème av Puccini, men det slapp jag göra.
            Här är faktiskt en utsträckt hand. Vi får se hur långt det räcker,
            men jag har goda förhoppningar för framtiden. Tack för detta !
          </note>
          <note>
            Anf. 150 ANNA WALLENTHEIM (S) replik:
          </note>
          <note>
            Fru talman! Precis som Roland Utbult sa står jag fortfarande
            fast vid den tanken. Vi måste kämpa inom våra partier för att
            lyfta fram fritidsfrågorna, idrotten och kulturen. Roland Utbult
            lyfter fram det faktum att ska vi få förändringar kanske det just
            här krävs att vi krokar arm.
          </note>
          <note>
            Vi vill minska stillasittandet och öka rörelsen för barn och
            unga, människor med funktionsvariationer men också för äldre.
            Vi har ganska stor samsyn kring detta. Ska vi få till förändringar
            oavsett regering kanske vi behöver kroka arm i utskottet för att
            lyfta fram detta.
          </note>
          <note>
            Jag köper inte idén med fritidskortet rakt av. Men om den tanken
            fortsätter att utvecklas, och även vår tanke kring hur vi får
            kommuner och regioner att ställa upp och ta det här ansvaret,
            kanske vi kan hitta en lösning så småningom.
          </note>
          <note>
            Anf. 151 MARIA GARDFJELL (MP):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            I år är det friluftslivets år, och i dag är det den svenska friluftsdagen.
            Den här dagen firas varje år för att uppmärksamma och främja ett
            bra friluftsliv – att vara ute i naturen utan att lämna skräp
            eller spår efter sig. Jag hade naturligtvis önskat att jag kunde
            ha firat dagen vid en fågelsjö med kikaren runt halsen. Men, fru
            talman, det får vänta. Jag får fira dagen med att göra ett inlägg
            här i riksdagen om just friluftslivspolitiken.
          </note>
          <note>
            Men det går inte att hoppa över idrotten, som drabbats så hårt
            av coronapandemin. Därför vill jag säga att det är väldigt viktigt
            att idrottsrörelsen kan bedriva verksamhet utifrån rådande smittläge
            och framför allt kan ha kraft nu framöver att starta upp igen
            när läget väl medger det. Det är synnerligen viktigt för barnens
            och de ungas hälsa och välbefinnande, men precis som många har
            sagt i debatten handlar det ju om oss alla.
          </note>
          <note>
            Det är Folkhälsomyndigheten som får fatta beslut om när det exempelvis
            kan bli matchspel för barn- och ungdomsfotbollen igen. Regeringen
            har under pandemin prioriterat barnens och de ungas möjlighet
            att ha en dräglig vardag. Det har genomförts genom att till exempel
            låta skolor och förskolor vara öppna, och mycket mer öppna än
            skolorna har varit i många andra länder i Europa och i världen.
          </note>
          <note>
            Barn och unga i Sverige har ändå kunnat idrotta i ganska stor
            utsträckning, förutom under en period i vintras. Också där skiljer
            sig Sverige från många andra länder.
          </note>
          <note>
            Men nu hoppas jag, liksom alla som jag har hört tala här tidigare,
            att smittspridningen minskar, att vaccineringen genomförs och
            att vi kan locka tillbaka många barn och ungdomar till idrotten
            och självklart också till friluftslivet. Naturen är förmodligen
            vår största idrottsanläggning. På grund av coronapandemin har
            väldigt många fler människor hittat ut. Tack vare den kampanj
            som bedrivs kring friluftslivets år når vi ännu fler människor
            som kommer ut i naturen.
          </note>
          <note>
            De friluftspolitiska målen håller på att fylla tio år, och de
            har utvärderats av Naturvårdsverket. Utvärderingen innehåller
            ett antal förslag.
          </note>
          <note>
            Ett förslag är att fortsätta att stödja friluftsorganisationerna.
            Det är någonting som Miljöpartiet verkligen anser att man behöver
            göra. Verksamheter för barn och unga är särskilt prioriterade,
            och det handlar speciellt om satsningar på möjligheten för barn
            och unga att lära sig umgås i och med naturen. Det tycker Miljöpartiet
            är viktigt. Och med detta följer fysisk aktivitet och kunskaper
            om naturen.
          </note>
          <note>
            Det behövs en översyn av socialavgiftslagen. Också Naturvårdsverket
            säger att det är önskvärt att man gör en sådan översyn och att
            det blir sam ­ ma undantag för friluftsorganisationer som för
            idrottsföreningar. Också detta tycker Miljöpartiet är värt att
            stödja och driva.
          </note>
          <note>
            Ytterligare en punkt från Naturvårdsverket är att det behövs
            mer skydd, skötsel och restaurering av värdefull natur. Det behövs
            satsningar på skogens sociala värden. Naturvårdsverket konstaterar
            att det behövs etappmål inom området hyggesfritt skogsbruk. Vi
            behöver alltså också för friluftslivets skull få en grönare skogspolitik.
          </note>
          <note>
            Det handlar om att säkra kännedomen om allemansrätten, som ju
            är friluftslivets grundförutsättning för fortsatta, och i vissa
            fall förstärkta, insatser. Det behövs för att öka kännedomen om
            allemansrätten.
          </note>
          <note>
            Vi behöver stärka skolans roll i friluftsarbetet. Jag är glad
            att Per Bolund var i kulturutskottet häromdagen och pratade just
            om de här frågorna.
          </note>
          <note>
            Under pandemin har besökstrycket i naturreservaten ökat. På vissa
            håll har det lett till slitage, nedskräpning och trängsel. Detta
            har gjort att Friluftsfrämjandet ganska nyligen gick ut med en
            artikel och vädjade till oss politiker att ta krafttag. Vi har
            en väldigt viktig uppgift i att se till hur vi kan stärka möjligheterna
            till ett ökat friluftsliv nu när så många äntligen har hittat
            ut.
          </note>
          <note>
            Det Friluftsfrämjandet lyfter fram är bra förbindelser med kollektivtrafik
            och cykel till olika naturområden. Man vill se tydlig information
            på internet med kartor och regler på flera språk, men också skyltar
            ute i naturen. Det ska finnas bättre information om allemansrätten,
            och man vill se satsningar på att bygga fler leder, vindskydd
            och eldplatser. Det handlar om att sätta upp papperskorgar. Det
            handlar också om att säkerställa att det finns tystnad i områdena
            så att man avskärmar buller från närnaturen.
          </note>
          <note>
            Man ska naturligtvis också satsa på anpassning för personer med
            olika funktionsvariationer. Precis som vi i den här debatten har
            pratat om parasporten ska vi nog framöver också börja prata mer
            om parafriluftslivet. Det är en oerhört stor glädje för många
            som har en funktionsnedsättning att få komma ut i naturen. Då
            krävs det också investeringar i olika handikappanpassningar av
            leder och platser i form av ramper, taktila skyltar och så vidare.
          </note>
          <note>
            Det behövs extra förutsättningar för dem som har speciella intressen.
            Det kan vara vinterleder för turskidor och leder för mountainbike.
            Just det ­ ta med cykelleder parallellt med vandringslederna är
            oerhört viktigt för att inte vandringslederna ska slitas ned.
          </note>
          <note>
            Fru talman! Allemansrätten är, som jag sa tidigare, oerhört viktig.
            Och den är på väg att kunna bli världsarv. Den är fantastisk;
            det är verkligen en unik möjlighet vi har i Sverige att alla får
            komma ut i naturen.
          </note>
          <note>
            Nu säger sex av tio svenskar att de är emot en försvagning av
            strandskyddet, enligt en undersökning som Sifo har gjort. Allmänheten
            vill fortsätta att ha tillgång till stränder, bad och friluftsliv.
            Storleken på plånboken får inte avgöra möjligheten till detta.
          </note>
          <note>
            Risken är nog ganska stor att om vi luckrar upp reglerna kring
            strandskyddet kommer mer av den mest värdefulla naturen, som är
            den mest älskade av svenskarna, att försvinna. Det tycker jag
            är väldigt olyckligt. Vi behöver ta med oss detta nu och väga
            in det när strandskyddet diskuteras och förhandlas i politiken
            framöver. Vi får inte riskera svenskarnas möjligheter att gå,
            vandra, bada, lägga till med båten vid en brygga och så vidare.
          </note>
          <note>
            Jag vill avsluta med att säga att jag tyckte att det var en intressant
            debatt, fru talman, från Kristdemokraterna om fritidskortet. Det
            låter ju väldigt positivt att satsa på en sådan sak. Men jag måste
            lägga till att det blir ett totalt slag i luften i ett läge där
            Kristdemokraterna går ihop med Sverigedemokraterna om att sänka
            det generella och allmänna barnbidraget. Det hoppas jag inte händer.
          </note>
          <note>
            Anf. 152 JOHN WEINERHALL (M):
          </note>
          <note>
            Fru talman! Jag tänkte uppehålla mig vid spelfrågorna, eftersom
            min kollega Annicka Engblom förtjänstfullt har redogjort för allt
            annat i betänkandet.
          </note>
          <note>
            Trots att drygt två år har passerat sedan den nya spellagen kom
            till i bred politisk samsyn väcker spelmarknaden fortfarande stor
            politisk debatt. Det handslag som oppositionen då gjorde med den
            rödgröna regering ­ en glider alltmer isär. Hela tanken med omregleringen
            var nämligen att skapa trygghet för spelare, förutsägbarhet för
            spelaktörerna och klara spelregler inte minst från statens sida.
            Allt detta riskeras med regeringens undergrävande av reformen.
          </note>
          <note>
            Fru talman! Målet med omregleringen var att minst 90 procent
            av spe ­ landet skulle ske hos aktörer med svensk licens. I dag
            visar siffror att un ­ gefär 75 procent av spelandet på onlinekasinon
            sker hos spelbolag med svensk licens. Det innebär alltså att en
            fjärdedel av allt spelande på online ­ kasinon sker hos utländska
            illegala spelbolag, aktörer som egentligen inte borde få erbjuda
            spel alls på den svenska marknaden.
          </note>
          <note>
            Direkt efter omregleringen tillsatte regeringen en utredning
            som bland annat skulle se över hur marknadsföringsförbud skulle
            kunna genomföras, trots att marknaden inte hade satt sig och att
            det egentligen var alldeles för tidigt att dra några slutsatser
            kring omregleringen. Jag kan inte tolka det som något annat än
            ett populistiskt utfall för att stilla en opinion där och då.
            Tyvärr har det lett till att utredningen nu också föreslår partiellt
            marknadsföringsförbud, något som vi moderater motsätter oss då
            kanalisering ­ en riskerar att ytterligare försämras. Dessutom
            har man lockat spelbolag till Sverige för att lösa svensk licens.
            Sedan vill man förbjuda dessa att marknadsföra sina produkter.
          </note>
          <note>
            En viktig aspekt som glöms bort i detta är frågan om den kommersiella
            yttrandefriheten. Företag som lagligt bedriver verksamhet i Sverige
            måste givetvis också få möjlighet att marknadsföra sina produkter.
            Annars riskerar man att många hittar till olagliga spelsajter
            som helt enkelt saknar ansvar för dem som spelar.
          </note>
          <note>
            Fru talman! Nu har regeringen tillsatt ytterligare en utredning,
            som ska titta på hur olicensierat spel kan stoppas. Det är välkommet,
            men man har valt att inte ge utredningen uppdraget att se över
            hur tillämpningsbestämmelsen i spellagen ska utformas. Genom en
            förändring av den hade man kunnat göra det olagligt att erbjuda
            spel till svenska konsumenter även om de inte direkt vänder sig
            till den svenska marknaden. I dag krävs det att de exempelvis
            tar betalt i svenska kronor eller har en sajt på svenska språket.
            Det är då inte olagligt om de inte har detta. Vi moderater hade
            velat se detta som ett utredningsdirektiv.
          </note>
          <note>
            En annan sak som denna utredning ska titta på är frågan om hur
            matchfixning kan förhindras. Det är väldigt bra, för varken idrotten,
            spelbolagen eller åskådarna är betjänta av att det förekommer.
            Dessutom göder det organiserad kriminalitet. Även här har Moderaterna
            förslag, men det är också förslag som regeringspartierna har sagt
            nej till. Det handlar bland annat om att ge idrottsaktörer och
            spelbolagen en skyldighet att dela information sinsemellan vid
            misstanke om matchfixning. Den skyldigheten har de inte i dag,
            och de får därför heller inte dela med sig av den informationen
            på grund av dataskyddsförordningen.
          </note>
          <note>
            Ytterligare en åtgärd som vi vill få till är att Sverige skriver
            på Europa ­ rådets konvention mot matchfixning. Det har Sverige
            ännu inte gjort trots att den antogs redan 2014.
          </note>
          <note>
            Fru talman! Ytterligare något som oroar är regeringens tillfälliga
            förordning om spelansvarsåtgärder, som innehåller en rad begränsningar
            för spelmarknaden. Den mest ingripande är den om insättningsgränser.
            Trots att spelproblemen till synes inte har ökat under pandemin
            har regeringen anfört detta som ett argument för åtgärderna. Statsrådet
            Shekarabi har KU-anmälts av undertecknad då detta förefaller sakna
            saklig grund.
          </note>
          <note>
            Att använda pandemin som svepskäl för att kraftigt begränsa en
            laglig verksamhet är mycket allvarligt. Det riskerar hela den
            svenska licensmodellen. Förordningen är nu dessutom aviserad att
            förlängas. Det finns all anledning för riksdagen att vara självkritisk
            till att regeringen fick ett så stort mandat att införa begränsningar
            genom förordningar när det gäller spellagen.
          </note>
          <note>
            Avslutningsvis, fru talman, vill jag lyfta frågan om villkoren
            för de allmännyttiga lotterierna. Anna Wallentheim lyfte förtjänstfullt
            upp dem tidigare. Även här har riksdagen anledning att vara självkritisk.
            Vi glömde bort dem i samband med den förra omregleringen. I och
            med den nya spellagen blev de tekniska föreskrifterna för certifiering
            och licensiering alldeles för betungande för lotterier och bingohallar.
            Det är nu politikens uppgift att rätta till det.
          </note>
          <note>
            Civilsamhället och Sveriges rika föreningsliv är i mångt och
            mycket beroende av de fria medel som lotterierna utgör. Och som
            moderat tycker jag givetvis att det är viktigt att inte all finansiering
            kommer från det offentliga. Spelmarknadsutredningen föreslår lättnader
            för dessa. Jag hoppas att vi i riksdagen kan nå en bred samsyn
            och snabbt få till en lösning på detta område. Det borde inte
            vara en politisk konflikt.
          </note>
          <note>
            Samma sak, som när det gäller detta med licensiering och certifiering,
            är det med frågan om varupremier som lotterierna tidigare har
            kunnat ge sina trogna prenumeranter. Nu är de förhindrade att
            göra det, för det likställs i spellagen egentligen med bonus för
            onlinespel. Detta misstag måste också rättas till.
          </note>
          <note>
            Jag hoppas att vi i framtiden kan få en bättre samsyn i spelfrågorna
            och att regeringen i stället för att glida ur det handslag som
            de gjorde med oppositionen inför omregleringen kan se till att
            vi vårdar och värnar den reform som vi politiskt har lagt ned
            så mycket tid, kraft och energi på att få till.
          </note>
          <note>
            I detta anförande instämde Annicka Engblom (M).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 maj. )
          </note>
          <note>
            § 17 Kulturarvsfrågor
          </note>
          <note>
            Kulturutskottets betänkande 2020/21:KrU6
          </note>
          <note>
            Kulturarvsfrågor
          </note>
          <note>
            föredrogs.
          </note>
          <note>
            Anf. 153 CHRISTER NYLANDER (L):
          </note>
          <note>
            Fru talman! I dessa tider har alla tankar kring pandemin. När
            man nämner orten Aten skulle jag gissa att många funderar på nästa
            utlandsresa som kanske kan äga rum någon gång.
          </note>
          <note>
            Men några av oss, framför allt v i som är i kammaren just nu,
            kanske också får en bild i huvudet av Atens guldålder, tiden då
            stora tankar tänktes, då konsten och litteraturen tog stora språng
            och då samhällsbygget förändrades. Aristoteles tänkte nytt och
            sorterade, och Platon samtalade med Sokrates.
          </note>
          <note>
            Det var en tid, får man väl ändå säga, som har präglat stora
            delar av västerlandets historia och kanske hela mänskligheten
            sedan dess. Samtidigt var det många människor på den tiden i Aten
            som inte märkte någonting alls av detta. Samtida resenärer talar
            om att många människor bodde i misär. Det var bara några som deltog
            i det demokratiska systemet och bara några få som förstod vad
            de stora tankarna egentligen handlade om.
          </note>
          <note>
            Att vi nu tänker på Atens guldålder så som vi gör är en konsekvens
            av verkligheten men också av hur man presenterade, berättade om
            och tolka ­ de verkligheten. Redan tidigt började man från dessa
            aktiva människors sida medvetet sätta bilden av Aten som en tankens
            och lärdomens huvudstad. Det fortsatte sedan under romarriket
            och därefter. Den tiden och platsen präglar vår syn också i dag.
            Det finns en verklighet; en berättelse och beskrivning av verkligheten.
            Den som äger beskrivningen av verkligheten har en makt över hur
            vi mer än 2 000 år senare tänker om det som hände då.
          </note>
          <note>
            Vad som egentligen finns och är verkligt är viktigt för förståelsen
            för hur det tolkas och berättas. Det är därför som kulturarv är
            så viktigt och svårt att fundera över.
          </note>
          <note>
            En del av det globala och mänskliga kulturarvet har vi att förvalta
            här i Sverige. Det har kommit till oss dels genom att människor
            här har skapat det, dels från Atens guldålder via romarriket,
            islam, Bysans, kristna kyrkan, renässansen och mycket annat, och
            det lever därmed kvar hos oss så som det var då, till exempel
            genom alfabetet och på många andra sätt. Också vårt kulturarv
            är på det sättet en del av det som fanns då, samtidigt som det
            har skjutits till en del av saker som vi har skapat här. Också
            vårt kulturarv kan berättas på olika sätt.
          </note>
          <note>
            Det är ingen slump, fru talman, att svenska kungar ofta har haft
            folk runt omkring sig som har skrivit deras krönikor och berättat
            om deras stordåd. Hur vi berättar vår historia, vilka berättelser
            om vårt kulturarv som lyfts fram, slår igenom och dominerar vår
            uppfattning av tider, av ting, av tankar, är ibland en följd av
            slumpen men ofta en genomtänkt pr-kampanj.
          </note>
          <note>
            Fru talman! Vårt svenska kulturarv är ett resultat av internationella
            och inhemska impulser, gamla traditioner och nya uttryckssätt,
            en önskan om att bevara och sökandet efter nytt. Det är erfarenheter,
            kunskaper, kontakter människor emellan och historiska händelser
            som har förändrat vår kultur och skapat det vi i dag lever av.
            Men det är också berättelsen om detta, inte bara verkligheten
            utan också berättelsen om det som har varit. Den som äger berättelsen
            har ett stort inflytande över hur vi arbetar och tänker i dag.
          </note>
          <note>
            Vårt kulturarv bär på det sättet ett gemensamt minne men också
            någonting att förstå nuet utifrån; att växa som människa genom
            bildning och att blicka framåt, att ställa sig på giganters axlar.
          </note>
          <note>
            Det finns såklart olika syn på kulturarvet. En del vill använda
            det för att forma människor och nationen. Vi liberaler tar individperspektivet
            och funderar i ett underifrånperspektiv, det vill säga att få
            människor att växa i mötet med framstående tankar som andra människor
            har tänkt och att växa i mötet med saker som andra har skapat
            före oss. Det är ett sätt att bilda sig, utveckla sig och växa
            som människa.
          </note>
          <note>
            Fru talman! Det är många motioner som behandlas i betänkandet,
            och det är ju ett motionsbetänkande. Det säger också något om
            engagemanget för kulturarvet. Det finns motioner om kulturarv
            runt om i landet där mo ­ tionärerna vill lyfta fram sådant som
            är viktigt för dem i deras landsdelar. Det finns också motioner
            som utgår från de olika partiernas ideologiska utgångspunkter.
            Låt mig nämna två liberala ledamöter som har motioner i betänkandet,
            som säger något viktigt om mitt parti.
          </note>
          <note>
            Robert Hannah, Liberalerna, vill att Forum för levande historia
            ges i uppdrag att stödja kommuner som vill upprätta så kallade
            snubbelstenar. Det är ett sätt att värna vårt minne och med namn
            hedra offer för nazismens förföljelser och utrotningspolitik.
          </note>
          <note>
            Barbro Westerholm har motionerat om att stärka arbetet med kulturarvsfrågor
            om hbtq-historia och så vidare.
          </note>
          <note>
            Liberaler vill också se ett ökat engagemang och samarbete som
            syftar till att skydda det internationella kulturarvet som nu
            är hotat på många sätt på grund av konflikterna runt om i världen.
            Kulturarvet är ibland en tydlig måltavla för dem som vill ändra
            berättelsen om historien.
          </note>
          <note>
            I betänkandet behandlas också förslag om det samiska kulturarvet.
            Det handlar bland annat om repatriering av kvarlevor och religiösa
            föremål. Många av oss i kammaren, och många av oss i riksdagen,
            har skäl att vara självkritiska i hur dessa frågor har hanterats
            tidigare. Det är nu dags att få ordning på detta och se till att
            det finns en idé om hur ett ansvarstagande för den historien ska
            finansieras.
          </note>
          <note>
            Fru talman! Liberalerna har en reservation i detta ärende. Den
            gäller internationellt samarbete om kulturarvet. Kulturarvet är
            till stor del en väv av internationella erfarenheter och samarbeten
            mellan regioner och lokala kulturarv som tätt vuxit ihop. En del
            finns utanför vårt eget land. Därför är det också viktigt med
            internationellt samarbete i kulturarvsfrågor.
          </note>
          <note>
            För att skapa nydanande utställningar behöver man ibland låna
            in saker från utlandet. Det finns ibland en osäkerhet om vem som
            är ägare. Det kan ibland vara svårt med inlåning, till exempel
            att tullen kräver någon form av deposition. Det kan vara svårt
            att ta hit något därför att man inte kan garantera att det kan
            skickas tillbaka. Detta kan tyckas vara en teknisk och svår fråga,
            men det skapar också svårigheter att berätta hur vårt kulturarv
            hänger ihop med omvärlden. Därför menar Liberalerna att regeringen
            bör återkomma med förslag till åtgärder för att underlätta.
          </note>
          <note>
            Fru talman! Jag yrkar bifall till reservation 4.
          </note>
          <note>
            Anf. 154 ANNICKA ENGBLOM (M):
          </note>
          <note>
            Fru talman och ärade ledamöter! Jag märker ord i dag. Tidigare
            märkte jag ordet motionsbetänkande – och hur fint jag tycker att
            det är med allt tankearbete. Nu stannar jag en stund vid ordet
            kulturarv. Det är ett fint och vackert ord. Jag tycker att Christer
            Nylander beskrev ordet så väl. Han började lång tid tillbaka med
            det som präglar ett samhälle, det som präglar en historia och
            det som präglar befolkningen.
          </note>
          <note>
            Kulturarv innebär också ett kulturansvar, ett övertagande av
            ett kulturarv från tidigare generationer, att tolka, förvalta,
            bevara, utveckla för dem som kommer efter, för mina döttrar, för
            deras döttrar och söner och vidare. Kulturarv är materiellt, sådant
            vi ser och tar på, kan bo i och klättra i, och det är traditioner
            och kultur- och naturmiljöer. Det är också sätt att tänka som
            vi har gemenskap i. Det är ett stort ansvar, och vi måste ta det
            ansvaret.
          </note>
          <note>
            Jag tänkte uppehålla mig vid två saker, fru talman, bland annat
            vid många av dem som förvaltar kulturarvet i form av museer. I
            dag vid lunchtid avslutades museernas Vårmöte, som har pågått
            sedan i tisdags. Det var helt fantastiska diskussioner. Jag har
            lärt mig så mycket dessa dagar av att lyssna på föredrag om olika
            museers arbete, det som sker innanför kulisserna så att säga,
            förutom det som vi besökare får se. Det finns en enorm kompetens
            och kunskap, som tyvärr av olika orsaker som vi i kulturutskottet
            har fått rapporter om är hotade. Framför allt gäller det de museer
            som inte är stora och statliga utan som är regionala eller lokala,
            som drivs i stiftelseform eller är privata. Särskilt illa har
            de råkat ut under pandemin på grund av restriktionerna för besökare
            som därmed påverkat intäkterna.
          </note>
          <note>
            Vi moderater understryker vikten av museerna för lärande, bildning
            och förvaltande av kulturarven. Ett exempel vi har lyft fram i
            en motion är det maritima och fordonshistoriska arvet. Det är
            något särskilt med det. Maritima och fordonshistoriska arv ska
            inte stoppas in i byggnader utan de ska rulla, flyga och flyta.
            Det kräver också kompetens, som behöver föras över mellan generationer.
            Det behövs också finansiering. Det är kostsamma verksamheter,
            och det är med små medel som man bedriver verksamheterna.
          </note>
          <note>
            Vi har under ett antal år i utskottet påpekat vikten av att de
            maritima och fordonshistoriska museerna, oftast drivna av entusiaster
            med hög kompetens, behöver extra stöd, inte bara goda råd. Jag
            hoppas verkligen att regeringen tillskyndar detta stöd innan vårt
            kulturarv i det avseendet ruttnar, rostar och förfaller.
          </note>
          <note>
            Fru talman! Det andra jag vill stryka under som vi i Moderaterna
            har fört fram och som jag tror – nej, jag tror inte; jag vet –
            att vi känner stor gemenskap i och som också yttrade sig i den
            diskussion som vi hade med Amnesty Sápmi i måndags, i vilken flera
            deltog, är det avsnitt som handlar om identifiering, repatriering
            och återlämnande, väljer jag att använda i stället för restitution,
            av samiska föremål i museisamlingar. Det är vår skyldighet. Ni
            kan ju tänka er själva om någon skulle gräva upp era föräldrars
            eller andra anförvanters gravar för att ägna sig åt forskning
            – att mäta skallar och ben och så vidare. Det är fullkomligt otillständigt.
          </note>
          <note>
            Det finns inget att diskutera här, utan det här arbetet måste
            öka och fortskrida – självklart på ett rättssäkert sätt, fru talman.
            Det är viktigt att man säkerställer vilka det är som gör anspråk
            och på vilka av dessa återlämnade. Men det är en form av anständighet.
          </note>
          <note>
            Det räcker inte att vi har den vägledning som Riksantikvarieämbetet
            – mycket förtjänstfullt – har tagit fram, utan precis som Christer
            Nylander nämnde tidigare behövs det ett nationellt regelverk kring
            detta. Museerna som vill bidra till återlämnande ska ha stöd och
            finansiering, och den bör vara nationell.
          </note>
          <note>
            Jag vill i sammanhanget också påpeka att vi ibland när debatten
            handlar om olika samiska frågor hemfaller åt ”vi och de”. Jag
            vill verkligen understryka att ett repatrieringsarbete, ett identifieringsarbete
            och ett återlämnande av både mänskliga kvarlevor och heliga föremål
            är ett samlat svenskt ansvar. Vi är alla svenskar, och det här
            är en del av vårt gemensamma kulturarv.
          </note>
          <note>
            Fru talman! Jag yrkar bifall till reservation 6 i punkt 4.
          </note>
          <note>
            Anf. 155 ARON EMILSSON (SD):
          </note>
          <note>
            Fru talman!
          </note>
          <note>
            Den blomstertid nu kommer med lust och fägring stor. Du nalkas,
            ljuva sommar, då gräs och gröda gror. Med blid och livlig värma
            till allt, som varit dött, sig solens strålar närma, och allt
            blir återfött.
          </note>
          <note>
            Ja, om drygt en månad hör vi skolbarn i både Sverige och Finland
            sjunga om Guds godhets rikedom i denna ikoniska psalm och därmed
            föra ett klingande kulturarv vidare på upptrampade stigar där
            samma psalm faktiskt färdats i mer än 300 år.
          </note>
          <note>
            Det svenska kulturarvet lever och överlever även efter bistra
            pandemitider. Men det kräver omsorg, engagemang och lite jävlar
            anamma om uttryckets tillåts.
          </note>
          <note>
            Fru talman! Jag står bakom samtliga av Sverigedemokraternas reservationer
            men yrkar bifall endast till reservation 2 i punkt 1.
          </note>
          <note>
            Det svenska kulturarvet ska värnas, vårdas och visas. Det är
            vår plikt och vår glädje. Det har ett egenvärde för att vi inte
            ska glömma vilka vi är och varifrån vi kommer. Det har också ett
            socialt och ekonomiskt värde för vår välfärdsmodell. Vi har ärvt
            det av våra förfäder, och vi lånar det av våra barn. Det är inte
            för oss att skriva om eller rätta till utifrån samtidsideologiska
            skygglappar. Det är inte öppet för klåfingrighet och tankevurpor.
            Det står av och för sig självt.
          </note>
          <note>
            I vår tid är det viktigare än på mycket länge att förhindra felaktiga
            och orimliga omskrivningar av historien. Sveriges museer är några
            av de aktörer som förvaltar och förmedlar vårt historiska arv,
            och museipolitikens uppgift måste i alla avseenden vara att sträva
            efter evidensbaserad kunskapsförmedling utifrån samlingarna för
            att undvika att framtidens museer blir plattformar för politisering.
          </note>
          <note>
            Museerna har begränsade resurser, och det förekommer att medlen
            inte räcker till för att leva upp till de uppdrag som ålagts dem.
            I sådana situatio ­ ner är det problematiskt om ett alltför stort
            ansvar för de prioriteringar som behöver göras läggs på museerna
            eftersom det flyttar ansvaret för beslut som beror på otillräckliga
            resurser. Samtidigt är det museerna själva som känner sin verksamhet
            bäst och vet var behoven är som störst.
          </note>
          <note>
            Vi menar att regeringen därför tydligt bör redovisa olika scenarier
            med avvägningar och prioriteringar som kan komma att behöva göras
            och varför. Det skulle ge museerna vägledning om hur man ska handla
            i förhållande till uppdragen att förvärva, bevara, förmedla och
            ställa ut men också verka för forskning och forskningsmöjligheter,
            och det skulle ge riksdagen transparenta fönster i sin kontrollmakt
            över regeringen.
          </note>
          <note>
            Fru talman! Samhället är i vårt gemensamma kontrakt skyldigt
            att värna såväl svensk majoritetskultur som nationella minoriteters
            historiska, kulturella och språkliga variationer.
          </note>
          <note>
            För den som tillhör en nationell minoritet är rätten till kultur,
            språk och identitet avgörande, oberoende av om individen identifierar
            sig enbart med den nationella minoritetens kultur, enbart med
            majoritetsbefolkningens kultur eller med bådadera. Det är också
            viktigt att värna individens frihet att själv välja tillhörighet
            eller tillhörigheter.
          </note>
          <note>
            Vi vill att regeringen utreder möjligheterna att i samråd med
            berörda parter trygga arv tillhörande de nationella minoriteterna.
          </note>
          <note>
            Sverige och Finland har under många hundra år varit ett, och
            svenska kulturmarkörer har i vissa fall ett starkare skydd i vår
            forna östra rikshalva än i vårt eget land – till exempel språket.
            Det är därtill inte bara så att finska skolbarn sjunger samma
            melodi som de svenska om bara någon månad. Det finländska arvet
            och dess påverkan på vårt kultur- och odlingslandskap är stort
            i vårt eget land men okänt för många.
          </note>
          <note>
            I flera av de svenska landskapen finns sammanhängande skogsbygder
            som starkt präglats av äldre finsk kultur med gårdsnamn, byggnadsstilar
            och lägesnamn. Lägg därtill de kvarvarande odlingsmarker som bröts
            på 1600-talet genom att skog höggs ned och svedjebruk förvandlade
            marker ­ na till odlings- och betesmark.
          </note>
          <note>
            De här miljöerna är unika. I Finland finns det inte några bevarade
            rökstugor på ursprunglig plats, som det gör på båda sidor av gränsen
            mellan Värmlands län i Sverige och Hedmarks fylke i Norge. Huvudsakliga
            finnbosättningar och finnmarker finns också i Dalarnas län, Gävleborgs
            län och i delar av Västernorrlands län.
          </note>
          <note>
            Sverigedemokraterna vill att regeringen genom Länsstyrelsen Värmland
            verkar för att skydda de sammanhängande skogsfinska bosättnings-
            och odlingsmiljöerna, som i dag har svagt eller inget skydd, och
            även tar initiativ till att föra fram dem för bedömning som världsarv
            enligt Unescos världsarvskonvention. Finnskogen i Värmlands län
            med sina finngårdar och rökstugor är det allra största sammanhängande
            området i landet med den här typen av bosättningar och lägesnamn.
          </note>
          <note>
            Fru talman! Låt mig för ett ögonblick svepa över landet från
            Värmland till Östergötland och fästa kartnålen i och rikta uppmärksamheten
            mot den anrika sjöstaden Vadstena, ett nationellt besöksmål av
            rang.
          </note>
          <note>
            Det rika kulturarv som Sancta Birgitta Klostermuseum i Vadstena
            visar upp är av stor betydelse inte bara för Östergötland och
            Sverige utan också för Norden och det internationella samfundet.
          </note>
          <note>
            Museet drivs i dag ideellt av Birgittastiftelsen, men den ideella
            föreningen har länge uppvaktat regionala aktörer, nationella myndigheter
            och förtroendevalda för att skildra verksamhetens sköra situation
            och söka en ny huvudman och med det långsiktigt hållbar finansiering.
          </note>
          <note>
            Verksamheten har svårt att klara sig ekonomiskt och står inför
            ett nedläggningshot, bland annat för att de medel man får in från
            försäljning, bidrag och donationer inte räcker till. Man har i
            medier uttryckt att föreningen i längden inte kommer att klara
            av att driva museet och förvalta dess rika arv för framtiden.
            Läget är alltmer kritiskt.
          </note>
          <note>
            Med tanke på platsens, miljöns och arvets betydelse och att det
            är av nationellt intresse ser Sverigedemokraterna med oro på situationen.
            Vi analyserar nu läget och verkar aktivt för att en hållbar lösning
            för framtiden ska möjliggöras.
          </note>
          <note>
            Fru talman! Över hela vårt land gestaltas vår gemensamma historia
            i lager av kulturmiljöer, ofta av höga kulturhistoriska värden.
            Överallt möter vi platser och miljöer som bär på mänskliga levnadsöden
            och personhistoria men också historiska byggnadssätt, färgval
            och material med estetisk hållbarhet och medvetenhet. Vår rika
            flora av kulturmiljöer är en länk till det förflutna och en del
            av vårt kollektiva minne.
          </note>
          <note>
            Men i Riksantikvarieämbetets rapport Kulturhistoriska värden
            i plan ‑ och byggprocesser från 2020 framkommer att många kommuner
            helt saknar tillgång till antikvarisk kompetens i plan- och bygglovsprocesserna.
            Hälften av landets kommuner saknar kulturmiljöprogram. Skyddet
            för kulturvärden i detaljplaner och områdesbestämmelser är svagt.
            Samtidigt vet vi att adekvat kompetens är avgörande för att historiska
            kapitel och miljöer inte ska förringas, förvanskas, skadas eller
            till och med rivas och historia därmed gå om intet.
          </note>
          <note>
            Lagstiftningen har länge understrukit samhällets och inte minst
            det offentligas ansvar för att vårda, bevara och visa kulturhistorisk
            hänsyn. Det uttrycks genom kulturmiljölagen, väglagen, järnvägslagen
            och plan- och bygglagen, förstås.
          </note>
          <note>
            Vi menar dock att det krävs ett samlat grepp för att komma till
            rätta med numera känd problematik. En del av det är att stärka
            det allmänna skyddet för kulturmiljöer genom anslagshöjningar.
            Det andra är att stimulera kompetensförstärkning i den kommunala
            förvaltningen. I tillägg till detta menar vi att kommunen när
            det gäller de kommersiella aktörerna bör se hur dessa kan integreras
            och ta ett större ansvar för kulturmiljövärden.
          </note>
          <note>
            Därför anser vi att regeringen bör tillsätta en utredning om
            kulturmiljöstimulans och sanktionsmöjligheter vid överträdelser
            i känsliga kulturmiljöer. Vi vill också se nationella mål och
            riktlinjer som främjar kulturell planering, att samordningen för
            att trygga helhetssynen förstärks och att regeringen inleder en
            nationell översyn av hur tillämpningen av gällande lagstiftning
            och den kommunala kompetensen kan säkerställas.
          </note>
          <note>
            Fru talman! Arvet och ansvaret är gemensamt – det borde sitta
            i väggarna.
          </note>
          <note>
            Anf. 156 PER LODENIUS (C):
          </note>
          <note>
            Fru talman! Jag vill inleda med att jag yrkar bifall till Centerpartiets
            reservation 7 i betänkandet.
          </note>
          <note>
            Fru talman! I kulturen och det fria samhällslivet får vi möjlighet
            att förstå oss själva och andra bättre. Vi kan också utvecklas
            genom möten med det oväntade och få andra perspektiv på vårt liv
            och vårt samhälle. Vikten av detta syns också tydligt nu under
            coronapandemin, då våra kulturarv har varit viktiga besöksmål
            som fler nu haft möjlighet att upptäcka då pandemin har gjort
            att de flesta har fått semestra här hemma i Sverige.
          </note>
          <note>
            Stort engagemang och väldig kreativitet har visats för att nå
            ut med kulturen trots de svåra förutsättningarna. Det sker för
            att vi människor behöver kulturella upplevelser och behöver få
            lära oss mer om den historia våra kulturarv förmedlar.
          </note>
          <note>
            Ett ökat samspel i kulturarvsfrågorna mellan politik, näringsliv
            och engagerade eldsjälar kan också skapa ökade förutsättningar
            för jobb liksom för lokal och regional utveckling, attraktivitet,
            turism och kunskapsutveckling. Det här måste vi ta till vara när
            samhället nu behöver komma tillbaka brett efter pandemin. Vårt
            kulturarv behöver då vara tillgängligt för alla.
          </note>
          <note>
            Jag vill här, fru talman, lyfta fram det kyrkliga kulturarvet.
            Det är ett kulturarv som har stor betydelse i vårt samhälle och
            som är av betydelse för oss alla. Alla som lever och vistas i
            Sverige har rätt till delaktighet i detta kulturarv. I det kyrkliga
            kulturarvet kan man se spår från bygdens och landets historia.
          </note>
          <note>
            Men detta kulturarv behöver göras mer tillgängligt för alla.
            Det kan bland annat ske genom att man ger information om kulturarvet
            på ett tillgängligt sätt, exempelvis genom text på lättläst svenska
            eller på teckenspråk. Här kan också den digitala utvecklingen
            ge nya möjligheter att ytterligare tillgängliggöra exempelvis
            det kyrkliga kulturarvet.
          </note>
          <note>
            Fru talman! Det rörliga kulturarvet är, som flera före mig har
            nämnt, ytterligare ett exempel på ett kulturarv som engagerar
            många i vårt land. Det rörliga kulturarvet är fordon som brukats
            och transporterat människor och gods runt om i vårt land – kort
            sagt, historiebärare från en tid då vårt samhälle blev alltmer
            mobilt.
          </note>
          <note>
            Varje helg och nästan varje vardagskväll under den ljusa årstiden
            har det funnits evenemang runt om i vårt land där det rörliga
            kulturarvet uppmärksammats och inte minst använts. Det är många
            som lägger en stor del av sin fritid på att bevara dessa klenoder,
            och det är till största delen ideella krafter som renoverar bilar,
            båtar och flygplan och som driver museijärnvägar och museer för
            dessa klenoder.
          </note>
          <note>
            Samtidigt skapar detta jobb och företagande på många olika sätt.
            Det kan handla om försäljning av reservdelar liksom om mekaniker
            och verk ­ städer med specialistkunskaper, men inte minst om besöksmål
            som genererar både handel, restaurangbesök och hotellövernattningar.
            Detta är verksamheter som under pandemin har haft det svårt. Allt
            detta skapas ofta på mindre orter och inte minst på landsbygden.
          </note>
          <note>
            Men, fru talman, det finns exempel på hur både politiska beslut
            och myndigheters tolkningar av regelverk varit och är hinder och
            hur kulturarvsföremål till och med gått förlorade på grund av
            regeltolkningar, regler och lagar. Här behöver mer göras, och
            det snabbt, för att underlätta bevarandet av vårt rörliga kulturarv.
          </note>
          <note>
            Fru talman! Samerna är ett av världens urfolk och faktiskt det
            enda urfolket i Europa. Sápmi kallas det stora landområde som
            breder ut sig över hela den norra delen av Nordkalotten. Sápmi
            som begrepp innefattar både landet Sápmi och folket samerna. Samerna
            har en lång sammanhängande historisk anknytning till området –
            ett område där de har bedrivit sin näring och utvecklat sin kultur,
            som går tillbaka till tiden före nationalstatens bildande.
          </note>
          <note>
            De övergrepp och den diskriminering som svenska staten historiskt
            har utsatt samer och andra nationella minoriteter för och som,
            måste jag säga, fortfarande pågår på många plan är ofta okänd
            för både beslutsfattare och allmänhet. Diskussioner och frågor
            kring detta har dock länge förts i det samiska samhället och i
            Sametinget. Att processerna med sannings- och försoningskommissionerna
            nu till slut inletts är mycket välkommet och efterlängtat. Utan
            en ordentlig genomlysning där saker lyfts fram i ljuset kan Sverige
            inte göra sig fritt från förlegade och diskriminerande föreställningar
            om samer och nationella minoriteter i stort.
          </note>
          <note>
            Ytterligare ett sätt att nu läka de sår som statliga historiska
            åtgärder orsakat är repatriering av samiska kvarlevor. Repatriering
            är en process för återbördande av föremål eller kvarlevor till
            deras ursprungliga eller rättmätiga platser. Den inrymmer också
            ett försoningsarbete som innebär att göra upp med ett smärtsamt
            förflutet och återskapa förtroendet mellan den som tog och den
            som blev drabbad.
          </note>
          <note>
            I 2018 års museilag är det tydligt att museer ska delta i repatriering.
            Även i det internationella museisamarbetet ICOM:s föreskrifter
            och i urfolkskonventionen framgår det att repatriering ska göras
            tillsammans med urfolk och lokalbefolkning. I samband med den
            nya museilagen fick också Riksantikvarieämbetet i uppdrag att
            ta fram vägledningar till museer och presenterade 2020 två dokument
            i ärendet: Stöd i hantering av mänskliga kvarlevor i museisamlingar
            och Stöd för museer i återlämnandeärenden .
          </note>
          <note>
            Från Centerpartiets sida anser vi, fru talman, att det nu är
            angeläget att staten skyndsamt säkerställer regelverk och finansiering
            för ett fortsatt återbördande av samiska kvarlevor och kulturföremål.
          </note>
          <note>
            Anf. 157 JESSICA WETTERLING (V):
          </note>
          <note>
            Fru talman! Mitt inlägg i dag kommer att handla om vårt rasistiska
            arv – också det ett kulturarv som behöver belysas och uppmärksammas.
            Därför vill jag yrka bifall till reservation 14.
          </note>
          <note>
            Rasismen kommer i olika former och tar sig olika uttryck. Den
            varierar beroende på kontext över tid och rum. Ibland riktas den
            mot mer specifika grupper och kan därför ta sig särskilda uttryck,
            med en egen historia och bakgrund.
          </note>
          <note>
            Ibland är det en odefinierad ”andre” som är måltavlan, kallad
            invandrare eller utlänning. Inte sällan används rasismen för att
            skilja mellan olika grupper och ställa dem emot varandra i syfte
            att skapa splittring i samhället och försvaga länken mellan människor.
            Denna splittring och exkludering gör att människor som marginaliseras
            ställs utanför och blir måltavlor för exploatering som billig
            arbetskraft eller för nedskärningar, försämrad välfärd och inskränkta
            rättigheter.
          </note>
          <note>
            De attacker som till en början riktas mot några av oss sprids
            snabbt och lätt vidare i ett splittrat samhälle om vi inte håller
            ihop. Därför måste vi se hur kollegans, klasskamratens eller grannens
            otrygghet också är vår otrygghet.
          </note>
          <note>
            Fru talman! En skamfläck i vår historia är den långvariga diskrimineringen
            av samer. Tyvärr är det fortfarande så att kunskapen inte är särskilt
            utbredd om hur staten har agerat genom århundraden. Jag har tyvärr
            inte möjlighet att här i dag förklara hela vidden av det förtrycket,
            utan det får bli en kort översikt.
          </note>
          <note>
            Från de sista decennierna av 1800-talet influerade rasbiologin
            svensk samepolitik. Politiker och forskare påstod och sökte belägg
            för att samer var födda med vissa egenskaper som gjorde att de
            var underlägsna den övriga befolkningen. Offentliga forskningsanslag
            användes för att mäta och jämföra kraniers form hos den svenska
            majoritetsbefolkningen, samer och sverigefinnar. Mätningen gjordes
            både på levande människor och genom att gräva upp gravar. Långskallar
            ansågs högre stående än kortskallar, dit samer räknades. 1 300
            levande samer undersöktes och fotograferades. Det var vuxna och
            barn, med och utan kläder.
          </note>
          <note>
            År 1922 grundades det offentligt finansierade rasbiologiska institutet
            i Uppsala, det första i världen. Institutionen hade politikernas
            uppdrag att upprätthålla hög kvalitet på den svenska folkstammen,
            vilket innebar att rasblandning skulle undvikas. Även om samerna
            inte var direkt utpekade som en grupp som skulle utsättas för
            tvångssterilisering är det ändå tydligt att många samer utsattes
            för dessa övergrepp, som utfördes från mitten av 1930-talet till
            mitten av 1950-talet. Det är bara 70 år sedan – inte så länge
            sedan.
          </note>
          <note>
            Fru talman! Sverige har förbundit sig att följa FN:s urfolksdeklaration.
            Enligt den ska urfolk ha insyn i och inflytande över hanteringen
            av det egna kulturarvet. Trots detta visar en undersökning från
            Linnéuniversitetet från i år att samer sällan involveras i arkeologiska
            projekt som rör det egna kulturarvet. Inflytandet är praktiskt
            taget obetydligt. Det gör att samer ofta känner sig överkörda
            och förbisedda men också att arkeologerna kan gå miste om viktig
            kulturhistorisk information.
          </note>
          <note>
            Dessutom visar undersökningen att hanteringen av samisk kulturmiljö
            ­ vård skiljer sig mellan olika län och mellan olika arkeologiska
            företag. Detta i sig är ett problem, eftersom det då är svårt
            att veta vad som gäller i ett särskilt område.
          </note>
          <note>
            Krav på återförande, repatriering av heliga föremål och kvarlevor,
            har rests bland världens urfolk sedan 1970-talet. Repatriering
            handlar om rätten till det förflutna och ens förfäder. Det handlar
            också om försoning mellan urfolk och stater.
          </note>
          <note>
            Sametinget beslutade 2007 att kräva en fullständig identifiering
            av allt samiskt skelettmaterial i alla statliga samlingar, en
            kartläggning av hur museer och institutioner har tillskansat sig
            materialet och en repatriering av samiska kvarlevor och andra
            heliga föremål. I det här betänkandet har vi motionerat om att
            denna fråga måste få högre prioritet. Vi har också avsatt pengar
            för det i vår budget.
          </note>
          <note>
            Vi anser att staten måste vara mer aktiv och ha ett större engagemang
            i de här frågorna. Det kan inte vara så att enskilda ättlingar
            ska behöva driva den här processen mot staten på egen hand. De
            vägledningar som togs fram för några år sedan är bra, men det
            behövs mer.
          </note>
          <note>
            Fru talman! Samernas rättigheter har stärkts de senaste decennierna,
            men de övergrepp och den diskriminering som svenska staten har
            utsatt samer för och som fortfarande pågår på många plan är ofta
            okänd för både beslutsfattare och allmänhet. Internationella organ
            som FN och Europarå ­ det påtalar återkommande brister i hur Sverige
            respekterar samers rättig ­ heter som urfolk och hur diskrimineringen
            påverkar samers liv och situa ­ tion.
          </note>
          <note>
            Civil Rights Defenders har rekommenderat Sverige att inrätta
            en sanningskommission. Även Diskrimineringsombudsmannen och Sametinget
            har pekat på behovet av en förändring och efterlyst åtgärder som
            tar avstånd från och bryter med det koloniala arvet och diskriminerande
            strukturer. Även samiska organisationer och företrädare har länge
            lyft frågan.
          </note>
          <note>
            Fru talman! Vänsterpartiet har länge instämt i detta och anser
            att en sanningskommission bör inrättas. Därför är det glädjande
            att kulturministern har aviserat att en sådan kommission ska etableras
            av regeringen och Sametinget. Vi ser även positivt på det arbete
            som Sametinget har bedrivit för att förankra en samisk sanningskommission
            och att vi nu har kommit ytterligare ett steg på vägen i och med
            att man överlämnade sin rapport till Amanda Lind i tisdags denna
            vecka.
          </note>
          <note>
            Tanken med en sanningskommission är att sammanställa och beskriva
            övergrepp och oförrätter som ägt rum genom att bland annat låta
            enskilda som på olika sätt har drabbats få berätta sin historia.
            Enligt Vänsterpartiet är en sanningskommission nödvändig för att
            den svenska samepolitiken ska kunna utvecklas.
          </note>
          <note>
            Fru talman! Ett liknande arbete föreslår vi ska startas när det
            gäller Sveriges inblandning i slavhandeln. Sveriges roll i den
            transatlantiska slavhandeln är något som knappt berörs i skolböcker.
            På universitet och högskolor behandlas ämnet sparsamt, och det
            finns väldigt lite forskning på området. Frågan har dock börjat
            diskuteras i samband med de omfattande protester och demonstrationer
            mot rasism som vi såg världen över under förra året.
          </note>
          <note>
            Detta är bland annat en följd av att de 15 medlemsstaterna i
            karibiska gemenskapen, Caricom, har krävt en ursäkt från Sverige
            och flera andra länder för vår inblandning i slavhandeln. Kravet
            kommer från en kommis ­ sion som inrättades för sju år sedan och
            som ställer krav på gottgörelse för grymheter under slaveritiden.
          </note>
          <note>
            Sverige spelade en liten men aktiv roll i den internationella
            slavhandeln. Svenska fartyg transporterade förslavade människor
            från den afrikanska kontinenten till den svenska kolonin Saint-Barthélemy,
            som var en blomstrande västindisk frihamn för kommers med slavar
            och andra handelsvaror. Under denna tid dominerade Sverige världshandeln
            med järn – den metall som användes för att tillverka vapen, bojor,
            kedjor och verktyg och därför var central i slavekonomin. Det
            hölls också slavauktioner på ön, vilket gav skattepengar till
            svenska kronan.
          </note>
          <note>
            Enligt Caricoms gottgörelsekommission profiterade alltså Sverige
            och det svenska kungahuset på slaveriet. Därför kräver man en
            ursäkt från den svenska regeringen och kungafamiljen till folken
            i Karibien. I ett längre reportage i tidningen Expressen menar
            regeringen att man har fört en dialog med kommissionen och att
            inget formellt krav har lämnats.
          </note>
          <note>
            Vänsterpartiet instämmer i att Sverige bör be om ursäkt för sin
            roll i den transatlantiska slavhandeln och att det bör ske genom
            framtagande av en vitbok – en vitbok som bidrar till att synliggöra
            de brott och övergrepp som begåtts och öka kunskapen om slaveriets
            historia och dess betydelse för rasismen i dag. Det ska inte behövas
            en formell förfrågan, utan det borde vara självklart för regeringen
            att ta tag i den här frågan.
          </note>
          <note>
            Vi föreslår också, fru talman, att för att synliggöra Sveriges
            roll och ansvar bör den 9 oktober – dagen då den siste afrikanen
            i svensk ägo frigavs 1847 i den dåvarande svenska kolonin – göras
            till en nationell minnesdag för att hedra offren för den svenska
            transatlantiska slavhandeln.
          </note>
          <note>
            Jag ber om ursäkt för att jag drog över talartiden.
          </note>
          <note>
            Anf. 158 ROLAND UTBULT (KD):
          </note>
          <note>
            Fru talman! Jag ställer mig bakom Kristdemokraternas reservationer
            och det särskilda yttrandet, men för tids vinning yrkar jag bifall
            endast till reservation nummer 5.
          </note>
          <note>
            I reservationen lyfter vi ett viktigt område inom kulturarvssektorn:
            det flytande kulturarvet. Kulturutskottet har uppmärksammat både
            det rörliga och det flygande kulturarvet, men det här gäller det
            flytande kulturarvet. Exempel på det är skeppstraditionen med
            en anrik historia flera hundra år tillbaka i tiden. Men vi har
            också fisketraditionen på västkusten, som handlar om flera hundra
            års utveckling av fiskeredskap, fiskebåtar och båtkonstruktioner
            och ett hårt slit, ofta i hård sjö på Nordsjön eller ända bort
            till Island och Shetlandsöarna. Jag har själv mina rötter i denna
            viktiga basnäring. Vi vill att frågan om vem som bär ansvaret
            för det flytande kulturarvet utreds.
          </note>
          <note>
            Kunskapen om det egna kulturarvet, det materiella likaväl som
            det immateriella, innefattar gemensamma värderingar, dialekter,
            traditioner och folkminnen. Den skänker människor trygghet i sin
            identitet. Den är nödvändig för att vi ska kunna möta och känna
            respekt för andras kulturer och traditioner och är en stark friskfaktor
            genom att stärka känslan av sammanhang.
          </note>
          <note>
            Just detta med sammanhang är viktigt för varje människa. Den
            kände psykologen Aaron Antonovsky säger att meningen med livet
            rent mänsk ­ ligt sett är att uppleva att man är en del av ett
            sammanhang och att man har en uppgift. Det kan man också säga
            är den tradition vi lever efter. Vi har formats till vad vi är
            genom de värderingar som format tidigare genera ­ tioner: att
            mitt är mitt och ditt är ditt men att vi samtidigt är generösa
            mot våra medmänniskor, att vi respekterar varandra och att vi
            behöver varandra i en fungerande samhällsgemenskap.
          </note>
          <note>
            Demokrati är det sämsta statsskick som finns, bortsett från alla
            andra som provats genom tiderna – det lär Winston Churchill ha
            sagt. Man kan fundera över var demokratin formades. Den som läst
            sin historia vet att mycket av vårt demokratiska tänk kommer från
            grekerna runt 400 år före Kristus. Christer Nylander redogjorde
            väldigt målande och insiktsfullt här för vilka tankar som formades
            på den tiden.
          </note>
          <note>
            Men det som gjort starkast intryck på oss i västvärlden och format
            oss till det vi är i dag är utan tvekan det kyrkliga kulturarvet.
            Det lyfte också Per Lodenius förtjänstfullt fram i sitt anförande.
          </note>
          <note>
            Vetenskapsjournalisten Maja Hagerman har skildrat när Sverige
            blev ett kristet rike i skiftet mellan vikingatid och medeltid:
            ”Kristendomen förde med sig mycket som blivit så självklart …
            som detta att en människa inte kan äga eller sälja en annan …
            Kyrkan satte sin prägel på samhället, på sådant som sedan kom
            att följa människor genom sekler och därmed forma även oss.”
          </note>
          <note>
            Socialdemokratins store humanist och filosof Alf Ahlberg, en
            gång rektor för Brunnsviks folkhögskola, skrev så här: ”Därför
            tror jag, att vårt val är mellan att på nytt bli en kristen kultur
            eller att upphöra att vara någon kultur alls.”
          </note>
          <note>
            Kulturarvet är i ständig förändring och uppstår i mötet mellan
            det gamla och det nya. Genom att kulturarvet formas i samspel
            med omvärlden blir det också ett viktigt verktyg i kampen mot
            rasism och främlingsfientlighet.
          </note>
          <note>
            Kulturarvet kan bidra till ökad tillväxt och fler jobb. Inom
            hela kulturarvssektorn arbetar 300 000 personer i EU, och 7,8
            miljoner arbetstillfällen har skapats indirekt. Kulturarvet handlar
            inte bara om dåtid och nutid utan också om den framtid som vi
            skapar tillsammans och vilka värden som ska forma framtida generationer.
          </note>
          <note>
            Fru talman! Låt mig säga någonting om det som flera har varit
            inne på här, nämligen repatriering av samiska kvarlevor och föremål,
            och Kristdemokraternas syn på det. För den oinvigde handlar det
            om att återföra kvarlevor och föremål som finns på museer till
            det samiska folket.
          </note>
          <note>
            Samernas resa genom tiden har inte varit lätt. När jag såg filmen
            Same ­ blod greps jag av flera händelser i filmen där det handlade
            om diskriminer ­ ing i olika former. Jessica Wetterling beskrev
            här både intressant och ingå ­ ende vad detta handlade om och
            gav flera exempel. Jag har också haft för ­ månen att delta –
            som bohuslänning ganska långt från själva samman ­ hanget, får
            jag väl säga – i Sametinget vid två tillfällen.
          </note>
          <note>
            Thomas Jefferson, amerikansk president, sa så här: Vi håller
            dessa sanningar för självklara, att alla människor är skapade
            jämlika, att de genom sin skapare skänkts vissa okränkbara rättigheter,
            bland vilka finns liv, frihet och strävan mot lycka.
          </note>
          <note>
            Vi kristdemokrater menar att frågan om att återföra samiska kvarlevor
            och föremål behöver lösas. Men det är också viktigt att det går
            till på rätt sätt. Det finns en ny museilag som säger att museer
            ska delta i repatriering ­ en.
          </note>
          <note>
            Jag tror att jag ska stanna där och bara avsluta med att allt
            pekar på att det här kommer att lösas. När vi hör de olika talarna
            här hör vi att det kommer en lösning framöver som riksdagen kommer
            att ställa sig bakom. Jag profeterar om detta, höll jag på att
            säga. Det är känsliga och svåra områden, och det är av allra största
            vikt att det blir rätt hanterat framöver.
          </note>
          <note>
            Anf. 159 LAWEN REDAR (S):
          </note>
          <note>
            Fru talman! I fredags var jag på Moderna museet här i Stockholm
            och såg utställningen Giacometti – Ansikte mot ansikte . Det var
            första gången på ett helt år som jag fick uppleva en fysisk utställning
            på ett museum. Att återigen få förkovra sig i konsten och estetiken,
            kulturarvet och kulturens olika uttryckssätt, och framför allt
            att se andras reaktioner i mötet med detta, berörde faktiskt mig.
          </note>
          <note>
            Det är förstås många tankar och känslor som träder fram efter
            ett år av avstånd, hemarbete och brist på publika och sociala
            ytor och kultur. Att allt fler museer och konsthallar nu återigen
            kan öppna beror på den nya pandemilagen. Den 11 mars i år fattade
            regeringen beslut om att museer och konsthallar skulle gå under
            samma trängselregler som gäller för restauranger och gym. Sedan
            dess har allt fler statliga, regionala och kom ­ munala museer
            öppnat upp, och intresset för att boka in ett besök ökar stadigt.
          </note>
          <note>
            Men det hela är förstås inte som förr. Pandemin skördar dagligen
            människoliv, och säkerheten är förstås av absolut högsta prioritet.
            I dag köper man en biljett till en specifik entrétid och checkar
            in själv genom självskanning på plats. Man får följa pilar och
            golvanvisningar som upplyser om hur avstånden ska respekteras.
            Handsprit finns tillgänglig, och personal påminner då och då om
            att det är viktigt att hålla avstånd.
          </note>
          <note>
            Fru talman! Det är ingen lätt uppgift att öppna en publik verksamhet
            med restriktioner och med personal som ska arbeta nära besökarna.
            Att allt fler museer och konsthallar ändå valt att öppna handlar
            om insikten att pandemin kommer att pågå länge och att det behövs
            ett kulturutbud även under den här tiden.
          </note>
          <note>
            Peter Skogh, museidirektör på Tekniska museet, har uttryckt just
            vikten av att hålla igång museiverksamheterna för att ge kulturen
            en plats under en väldigt svår tid.
          </note>
          <note>
            Fru talman! Sambandet mellan kulturen, demokratin, hälsan, välmåendet
            och hållbarheten känner vi, i alla fall i det här utskottet, väldigt
            väl till. Att få ta del av kultur på riktigt fördjupar vår analys,
            vår bildning och vår känslomässiga förståelse och interaktion.
            Coronapandemin har krympt det fältet. Och även om det går att
            genomföra utomhusaktiviteter och se filmer och serier hemma växer
            behovet av konstens och kulturens fysiska dimen ­ sion.
          </note>
          <note>
            Att museerna nu har öppnat bryter isoleringen och får oss människor
            att mentalt må bättre. Metaforiskt skapar de ett andligt rum för
            bearbetning. Ju mer jag tänker på mitt museibesök häromdagen desto
            mer tänker jag på hur hårda restriktioner kan skada mer än skydda.
          </note>
          <note>
            Fru talman! I det här betänkandet behandlar riksdagens kulturutskott
            uppemot 95 motionsyrkanden gällande kulturarvsfrågor från den
            allmänna motionstiden. Det handlar bland annat om förutsättningarna
            för museernas verksamhet, de nationella minoriteternas kulturarv,
            det tvärsektoriella kulturmiljöarbetet samt skyddet av Unescos
            världsarv.
          </note>
          <note>
            Under beredningen har utskottet fått information av bland annat
            Riksantikvarieämbetet och Sveriges Museer om lägesbilden för museerna,
            kulturmiljön och samlingarna i bred bemärkelse men också i relation
            till coronapandemin.
          </note>
          <note>
            Riksantikvarieämbetet beskriver i sin senaste rapport, från i
            mars i år, att många museer har en obalans i sin finansiering
            i relation till samhällets anspråk på verksamheterna. De fasta
            kostnaderna ökar samtidigt som det råder stora utmaningar på intäktssidan,
            inte minst på grund av pandemin. Regeringen har därför gett Riksantikvarieämbetet
            i uppdrag att senast den 15 juni analysera detta och presentera
            förslag på hur myndigheten kan vara ett stöd i museernas arbete
            att anpassa sig till de förändrade förutsättningar som pandemin
            har medfört.
          </note>
          <note>
            Även Sveriges Museer och fackförbundet DIK har tittat närmare
            på de här frågorna. Enligt Sveriges Museers undersökning för 2020
            har 50 procent av museerna ett sämre ekonomiskt läge än året innan.
            52 procent rapporterar att möjligheterna att bedriva en aktiv
            samlingsförvaltning är dåliga. Men på frågan om varför det ser
            ut så här är svaret att man anser att detta har föregåtts av åratal
            av ekonomisk urholkning med ökade kostnader och minskade intäkter.
          </note>
          <note>
            Samtidigt anser 65 procent att huvudmännen har en god förståelse
            för museernas ekonomiska situation. 68 procent upplever att dialogen
            med politiken är god och att det politiska engagemanget för frågorna
            stadigt växer, inte minst mot bakgrund av 2015 års museiutredning,
            fri entré-reformen och den nya museilagen från 2017.
          </note>
          <note>
            Därför är det av vikt, precis som framgår i betänkandet, att
            politiken kontinuerligt följer upp frågorna för att säkra en ändamålsenlig
            museiverksamhet som kan bidra till att uppfylla de kulturpolitiska
            målen.
          </note>
          <note>
            Fru talman! En debatt som har tagit fart under den här tiden
            har handlat om museers försäljning av konst- och kulturföremål
            för att klara sig igenom pandemin. Några kända internationella
            exempel är konstföremålsförsäljning en vid The Royal Opera House
            och att Brooklyn Museum och Metropolitan Museum of Art har genomfört
            auktioner av kulturarvsföremål för att klara sin ekonomi. Det
            är en alldeles förfärlig utveckli n g av den ekonomiska kris som
            pandemin har lett till att verk som finns tillgängliga för allmänheten
            och i det offentliga har sålts till privata samlare. Det gör kulturarvet,
            konsten och kulturen fattigare, liksom förståelsen av historia
            och en annan samtid.
          </note>
          <note>
            Här i Sverige kan vi vara glada för att vi har en starkt offentligt
            finansierad museiverksamhet oberoende av om staten, regionen eller
            kommunen är huvudman. Museerna har ett starkare offentligt skydd
            och inte samma inkomstbortfallsnivåer. Budgetsamarbetspartierna
            har också under den här tiden garanterat genom krisstöden att
            inga svenska museer ska hamna i en allvarlig ekonomisk situation
            under pandemiåret. Men givetvis kommer det att behövas en översyn
            av de museer som drivs genom stiftelser, i privat regi eller av
            våra svenska folkrörelser och som har drabbats alldeles särskilt.
          </note>
          <note>
            Fru talman! Avslutningsvis vill jag nämna några frågor som jag
            bedömer är av största vikt för den framtida kulturarvspolitiken.
          </note>
          <note>
            Vi kommer att behöva ta intryck och arbeta efter förslagen som
            Åter ­ startsutredningen och Riksantikvarieämbetet föreslår i
            det här förändrade läget. Museerna efterfrågar en strategi för
            ökad digitalisering av både föremål och visningar för att främja
            innovation, öka tillgängligheten och nå ut till fler, framför
            allt museiovana grupper som nu tycks ha funnit museerna digitalt.
          </note>
          <note>
            Samlingarna behöver en särskild satsning i syfte att skydda och
            bevara föremålen inför framtiden och den yrkeskunnighet som finns
            på detta område. För att öka det internationella och interkulturella
            samarbetet och utbytet är det viktigt att möjligheten finns att
            låna föremål mellan olika länders museer. Sverige saknar i dag
            ett regelverk som kan garantera att föremål som lånas in också
            lämnas tillbaka. Därför välkomnar jag Utredningen om skydd mot
            processuella åtgärder för inlånade kulturföremål som ska redovisa
            sitt uppdrag den 30 april.
          </note>
          <note>
            Slutligen kommer det att behöva göras insatser för den kulturskuld
            som framför allt har drabbat barn och unga detta år. Samarbetet
            mellan skolorna och museibranschen behöver politikens stöd.
          </note>
          <note>
            Jag tror inte att jag i detta anförande ska förstärka de frågor
            som här har lyfts alldeles föredömligt vad gäller minoritetspolitiken
            och framför allt samernas situation. Det har jag gjort i tidigare
            anföranden, men jag ställer mig helt bakom de reflektioner och
            tankar som här har framförts.
          </note>
          <note>
            Mot bakgrund av det anförda yrkar jag bifall till förslaget i
            betänkandet.
          </note>
          <note>
            Anf. 160 ARON EMILSSON (SD) replik:
          </note>
          <note>
            Fru talman! En fråga som flera har berört här i dag är situationen
            för världsarven. Vi har också berört att mycket av vårt kulturarv
            kan vara av internationellt värde, men en del är ju också nationellt
            platsbundet precis som världsarven.
          </note>
          <note>
            Jag är genuint orolig över statusen för många av de världsarv
            som Sverige förvaltar. Vi har de senaste åren nåtts av uppmärksammade
            rapporter om hur situationen har varit för Birka, Drottningholm
            och andra stora världsarv. Det största problemet är att det inte
            finns resurser, menar man från många av världsarven. Rovgrävningar
            förekommer, och tjänsten som permanent tillsyningsman till exempel
            vid Birka är avvecklad för länge sedan och utlagd på säsong hos
            entreprenad.
          </note>
          <note>
            Vi har sett att Stockholms universitet inte har råd att göra
            utgrävningar på grund av att hyran till Statens fastighetsverk
            är för hög. Försurningen riskerar att undergräva en del av det
            som finns kvar i marken. Länsstyrelsen väntar med utgrävningar
            eftersom man tycker att det behövs bättre tekniker.
          </note>
          <note>
            Andra nationers representanter i världsarvsfrågor tror ofta att
            svenska världsarv får solida statliga stöd, men många av världsarven
            i Sverige upplever själva att det saknas resurser att samverka
            med forskning och att politisk vilja bakom världsarvsstrategin
            också saknas.
          </note>
          <note>
            Min fråga till Socialdemokraterna och Lawen Redar, som får anses
            re ­ presentera det dominerande regeringspartiet, är: Varför är
            regeringen och Socialdemokraterna så ointresserade av att agera
            för att vårda de unika världsarv som Sverige faktiskt för framtiden
            har ansvar för i det internatio ­ nella samfundet?
          </note>
          <note>
            Anf. 161 LAWEN REDAR (S) replik:
          </note>
          <note>
            Fru talman! Ledamoten lyfter en otroligt viktig fråga. Detta
            handlar i mångt och mycket om den generella resursfrågan som har
            lagts på kulturarvet och kulturarvspolitiken.
          </note>
          <note>
            Jag är inte av uppfattningen som ledamoten här uttrycker att
            det finns ett ointresse för världsarvsfrågorna och framför allt
            kulturarvspolitiken i Sverige. Vi har ju tagit fram en hel proposition
            som behandlade bland annat en ny museilag som genomfördes 2017.
            Museerna har välkomnat detta för att främja yrkesskicklighet,
            forskning och så vidare. Det har tagit fart och fått fantastiska
            effekter.
          </note>
          <note>
            Resursfrågan kommer att vara på politikens dagordning, menar
            jag, under en väldigt lång tid framöver. Det här kommer dessvärre
            att drabba kompetensen, samlingarna och museiverksamheten och
            också världsarven. Vi kommer att behöva analysera både hur coronapandemin
            har drabbat intäkterna för museerna och utifrån det perspektivet
            också ta ett rejält omtag om hela resursfrågan vad gäller kulturarvspolitiken.
          </note>
          <note>
            Jag är av uppfattningen att väldigt mycket mer kommer att krävas
            i framtidens analys av kulturarvspolitiken. Detta är ett område
            som måste upp på den politiska dagordningen på en ännu högre nivå
            än tidigare.
          </note>
          <note>
            Anf. 162 ARON EMILSSON (SD) replik:
          </note>
          <note>
            Fru talman! Det är samtidigt så att Socialdemokraterna är duktiga
            på att säga nej till många anslagsförstärkningar som just skulle
            råda bot på den här situationen, det vill säga den kulturarvsmiljard
            som Sverigedemokraterna årligen föreslår och som skulle förhindra
            att stora delar av det svenska kulturarvet bokstavligen vittrar
            sönder.
          </note>
          <note>
            Det handlar om att man har negligerat uppräkningen av kyrkoantikvarisk
            ersättning och att man säger nej till en kulturarvsfond och kulturarvs-
            rot och de flesta reformer som faktiskt ökar finansieringen till
            kulturarvet.
          </note>
          <note>
            Det blir en följdfråga. Att det finns en strategi på bordet är
            en sak, men vad betyder den för Socialdemokraterna? Det finns
            nu tillfälligt bidrag till exempel för att arbeta med strategin.
            Men det är uppenbart att det inte har fått någon effekt. Vad ska
            ta vid när bidraget tar slut?
          </note>
          <note>
            Man får uppfattningen att regeringspartiernas hållning är att
            kommunal och regional nivå ska ta ett ökat ansvar för flera av
            världsarven. Men jag anser att det är ett nationellt och internationellt
            åtagande där Sverige som stat har ett stort ansvar.
          </note>
          <note>
            Jag frågar återigen vad Lawen Redar anser.
          </note>
          <note>
            Anf. 163 LAWEN REDAR (S) replik:
          </note>
          <note>
            Fru talman! Jag tror att det är viktigt att man ser kulturpolitiken
            som den helhet den utgör. Det är faktiskt inte bara kulturarvspolitiken
            som måste in i ett budgetarbete. Det ska till väldigt mycket mer
            satsningar på alltifrån filmpolitiken till konsten, folkbildningen
            och så vidare. Ett helt ekosystem av verksamheter ska fungera
            här, för att vi ska förstå kulturarvet och för alla de olika konstformer
            som berättar vidare hur vi kan arbeta med kulturen, i form av
            språk och dess olika estetiska uttrycksformer.
          </note>
          <note>
            Jag är av uppfattningen att Sverigedemokraterna lägger väldigt
            stor vikt vid just kulturarvet men skär ned kraftigt på alla andra
            områden. Jag ser gärna ett ökat intresse för kulturarvspolitiken,
            att vi arbetar vidare med resursfrågorna och att vi analyserar
            vidare vad som ska till efter pandemin. Det är ett otroligt viktigt
            arbete. Men det får inte ske på bekostnad av andra kulturområden.
            Det är dessvärre det jag anser är Sverigedemokraternas kulturpolitik.
          </note>
          <note>
            Anf. 164 MATS BERGLUND (MP):
          </note>
          <note>
            Fru talman! Kulturarvet är vårt gemensamma minne. Det hjälper
            oss, och vägleder oss i, att förstå vilka vi är och varifrån vi
            kommer. Spår av det förflutna gör vår historia synlig. De spåren
            berättar om möten och influenser och hur kunskap har vandrat,
            omformulerats och ackumulerats. De berättar hur språk och kulturer,
            kunskaper och tekniker ständigt har varit och är i rörelse och
            att de ständigt är i utveckling.
          </note>
          <note>
            Kulturarvet ska bevaras, användas och utvecklas. Inte minst det
            sistnämn d a – utvecklas – är viktigt. Det glöms alltför ofta
            bort, medvetet eller omedvetet. Men det berättar om just det föränderliga
            i det att vara människa. Precis som att våra egna, personliga
            minnen kan vara bedrägliga är vårt gemensamma minne i kontinuerligt
            behov av tolkningar och omtolkningar, för att vi ska förstå det.
            En oberoende tolkningsprocess är därför viktig.
          </note>
          <note>
            Kulturarvet ska inte användas för politiska ändamål. Då landar
            vi alltför ofta fel. Det har vi sett exempel på i historien.
          </note>
          <note>
            Tillgängliggörandet, som uppmanar var och en till förståelse
            och tolkning men också till upplevelsen av artefakter och idéer
            från tidigare generationer, är centralt i hur kulturarvet bevaras,
            används och utvecklas. Kulturarvet är vårt gemensamma, en angelägenhet
            för oss alla. Det är samlingarna på våra institutioner, våra gemensamma
            kulturskatter, men också enskilda människors språk och levnadssätt.
            Det är byggnader, miljöer och traditioner men också mycket annat
            som tillsammans utgör kulturarvet.
          </note>
          <note>
            Hur kulturarvet mer specifikt definieras ska dock inte vara en
            fråga för politiker. Kulturarvet definieras av hur det uppfattas
            och används av oss alla, gemensamt. I den mån det behöver bestämmas
            och avgränsas ska det göras av professionen och forskningen. Politiken
            ska skapa organisato ­ ris ­ ka ramar och gärna finansiera kulturarvsinstitutionerna,
            minnesinstitu ­ tion ­ erna, medan expertisen ska ansvara för
            förvaltningen och möjligen de ­ fini ­ tionen av kulturarvet.
          </note>
          <note>
            Fru talman! Vi har sedan 2017 en museilag. Den antogs under förra
            mandatperioden, med Miljöpartiet i regeringen och med en miljöpartistisk
            kulturminister. Den är den första i sitt slag i Sverige. Jag vill
            gärna lyfta upp den. Museilagen slår fast museernas oberoende
            gentemot politiken och formaliserar principen om armlängds avstånd.
            I museilagen stärks också museernas status som kunskapsinstitutioner.
            Allt det här är centralt och viktigt för Miljöpartiet.
          </note>
          <note>
            Vi har genomfört en reform med fri entré till våra museer. Den
            är skalbar och går att bygga ut så att den omfattar fler museer.
            Det är viktigt att entréavgifterna inte står i vägen för att människor
            ska kunna ta del av våra gemensamma kulturskatter – upplevelsen,
            möjligheten till värdering och tolkning. Kulturarvet tillhör oss
            alla och ska vara öppet, fritt och tillgängligt för alla.
          </note>
          <note>
            Fru talman! Jag vill avsluta mitt relativt korta anförande med
            att lyfta upp två ansatser från en motion som mina partivänner
            har lämnat in och som också behandlas i det här betänkandet. Det
            handlar om det samiska folket. Vi har tidigare i debatten hört
            snart sagt samtliga partier tala sig varma för återbördandet av
            samiska kvarlevor, offergåvor och andra föremål. Miljöpartiet
            står självklart också bakom det. Där det finns hinder för sådana
            processer, vilket det gör, bör de ses över och undanröjas. Det
            handlar inte minst om ekonomiska hinder. Finansiering måste lösas.
            Resurser behöver tillföras.
          </note>
          <note>
            Det andra handlar om att vi bättre behöver synliggöra Sápmi och
            det samiska som en del av Sverige. Det samiska behöver tillåtas
            ta betydligt större plats i det offentliga rummet. Vi kan gärna
            och betydligt bättre uppmana och uppmuntra till exempel användningen
            av samiska ortnamn och namn på platser i det offentliga. Att på
            ett sådant lätt sätt använda och utveckla det samiska i det svenska
            samhället bidrar också till att bevara.
          </note>
          <note>
            Att bevara, använda och utveckla – det var där jag började, och
            det är där jag slutar.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 maj.)
          </note>
          <note>
            § 18 Folkbildningsfrågor
          </note>
          <note>
            Kulturutskottets betänkande 2020/21:KrU10
          </note>
          <note>
            Folkbildningsfrågor
          </note>
          <note>
            föredrogs.
          </note>
          <note>
            Anf. 165 JOHN WEINERHALL (M):
          </note>
          <note>
            Fru talman! Folkbildningen har en lång och stolt tradition av
            att bidra till bildning och demokrati i vårt land. Att vår demokrati
            får utvecklas och att människor ges möjlighet att påverka sin
            livssituation och delta i samhällsutvecklingen är viktiga delar
            som folkbildningen bidrar till. Dessutom höjer den ju folkets
            såväl bildnings- som utbildningsnivå och ökar både intresset för
            och delaktigheten i kulturlivet.
          </note>
          <note>
            Tyvärr är folkbildningen ansatt på flera fronter. Sällan har
            nog folkbildningen varit så omskriven som just de senaste åren,
            dock av helt andra än önskvärda skäl. Rubriker om bidragsfusk,
            finansiering av islamism och andra oegentligheter har haglat över
            studieförbunden.
          </note>
          <note>
            Efter stor och ihållande kritik som kulminerade i samband med
            bidragsbrotten på Järvafältet inledde Folkbildningsrådet en särskild
            granskning av studieförbundens verksamhet de senaste tre åren.
            Resultatet av granskningen publicerades nyligen. Den visade att
            minst 1 miljon timmar var felrapporterade, det vill säga de existerade
            inte mer än på papperet. Studiecirklar som rapporterats i flera
            studieförbund hade alltså aldrig ägt rum.
          </note>
          <note>
            Mörkertalet tros också vara mycket stort. En väldigt liten del
            av verksamheten i studieförbunden är nämligen granskad. I ett
            till ett av regeringspartierna närstående studieförbund granskades
            enbart dem med fler än 720 studietimmar per år. Det innebär, fru
            talman, ett deltagande på 14 timmar i veckan per deltagare, varje
            vecka året om. Det är givetvis helt orimligt då det knappast kan
            anses vara ett deltidsjobb att delta i studiecirklar.
          </note>
          <note>
            Tyvärr har folkbildningen, som många andra delar av civilsamhället,
            blivit en del av ett bidragsindustriellt komplex. I allt större
            utsträckning har civilsamhället blivit beroende av bidrag från
            det offentliga. Man kan diskutera hur dess frihet och oberoende
            påverkas av det. För mig som moderat är samhället alltid större
            än staten, och ett starkt och självständigt civilsamhälle är ett
            viktigt och sammanhållande kitt som för människor samman och bär
            upp vårt land. Det kittet får inte slitas isär för att timjakt,
            organiserad brottslighet och medvetet fusk för att tillskansa
            sig bidrag blir viktigare än verksamheten som sådan.
          </note>
          <note>
            Fru talman! Det är därför så sorgsamt när folkbildningen angrips
            av organiserad brottslighet i form av bidragsfusk. Vi moderater
            har länge på ­ talat problemen inom folkbildningen, såväl bristen
            på kontroll och tillsyn som att dagens demokrativillkor inte räcker
            till.
          </note>
          <note>
            Låt mig ta ett exempel. Studieförbundet Ibn Rushd är kanske det
            studieförbund som har varit mest uppmärksammat. Det har länge
            varit kritiserat av såväl forskare som debattörer för inte minst
            dess organisatoriska kopplingar men också personförbindelser till
            organisationer kopplade till Muslimska brödraskapet. För den oinitierade
            kan jag upplysa om att Muslimska brödraskapet är ett islamistiskt
            globalt nätverk som vill omdana den sekulära staten och härleda
            lagstiftning ur sharia. Detta är något som varje person som tror
            på den västerländska liberala demokratin bör rädas.
          </note>
          <note>
            Vi vet att det i Sverige växer fram parallellsamhällen där enklavisering
            motverkar anpassning och integration till det svenska samhället.
            Det bidrar till att upprätthålla normer och strukturer som vi
            helt enkelt inte ska acceptera i vårt svenska samhälle. Detta
            får alltså aktörer skattepengar i form av bidrag för att upprätta
            och upprätthålla.
          </note>
          <note>
            Vi moderater har motionerat och lagt fram förslag till utskottsinitiativ
            här i riksdagen för att skärpa demokrativillkoren. Dessutom vill
            vi ta ifrån Folkbildningsrådet myndighetsutövningen så att kontroll,
            tillsyn och bidragsgivning samlas under ett paraply och sköts
            av en oberoende statlig civilsamhällesmyndighet.
          </note>
          <note>
            I dag hade riksdagen kunnat ha ett förslag om en extern och oberoende
            granskning på bordet att ta ställning till. Vi moderater har länge
            drivit frågan, och vi har tillsammans med forskare och debattörer
            i den offentliga debatten uppmärksammat detta. Dessutom har vi
            lagt fram förslag i kulturutskottet. Under hela den period då
            det har stormat och avslöjanden om fusk och bedrägerier har haglat
            som mest har det varit betänkligt tyst från vänster- och mittenpartierna.
            Man har valt, fru talman, att stoppa huvudet i sanden.
          </note>
          <note>
            Inte förrän ansedda forskare avslöjade i Dagens Nyheter att uppemot
            60–70 procent av studieförbundens verksamhet kan vara rent fusk
            gick ett par partiföreträdare som är med i denna debatt senare
            ut och sa att de tyckte att det vore lämpligt med en extern granskning.
            Trots detta valde de att inte stötta vårt förslag till utskottsinitiativ
            om en genomgripande och oberoende granskning.
          </note>
          <note>
            Tack vare att vi moderater tillsammans med andra aktörer envetet
            har vägrat att släppa frågan har nu Riksrevisionen på eget initiativ
            valt att göra en egen granskning. Jag tror inte att denna granskning
            hade blivit av om det inte vore för a tt vi väldigt envist hade
            uppmärksammat frågorna i den offentliga debatten.
          </note>
          <note>
            Jag förmodar att det är denna granskning som vänster- och mittenpartierna
            i dag kommer att gömma sig bakom. Problemet är att ingen av oss
            vet vad vi gömmer oss bakom. Vi vet inte hur omfattande granskningen
            blir, vilka delar den ska titta på eller hur tidsplanen för granskningen
            ser ut. Det är bra att den görs – missförstå mig rätt – men tyvärr
            utgör den också en anledning för JÖK:partierna och Vänstern att
            slippa rösta för den genomgripande och oberoende granskning som
            Moderaterna har krävt i kulturutskottet.
          </note>
          <note>
            Avslutningsvis, fru talman, vill jag beklaga att inte en majoritet
            av riksdagens partier tycker att det är tillräckligt allvarligt
            att hundratals miljoner troligtvis fuskas bort varje år – kanske
            är det till och med uppemot miljardbelopp – för att göra någonting
            genomgripande. Jag vill dock ge ett klart besked här och nu till
            såväl väljare som civilsamhälle och andra intressenter: Vi moderater
            kommer aldrig att acceptera fusk, bidragsbrottslighet eller för
            den delen system i ett bidragsindustriellt komplex som drar vanära
            och skam över civilsamhället eller som utmanar vår västerländska
            liberala demokrati. Jag yrkar därför bifall till reservation 1.
          </note>
          <note>
            Anf. 166 JONAS ANDERSSON i Linghem (SD):
          </note>
          <note>
            Fru talman! Jag vill inledningsvis yrka bifall till reservation
            2 från Sverigedemokraterna med flera.
          </note>
          <note>
            Folkbildningsväsendet har potentialen att vara en viktig och
            konstruktiv samhällsaktör. Givetvis är man ofta i praktiken en
            sådan aktör i vanliga svenskars vardag. Så har det varit historiskt,
            och så kan det fortfarande vara. Man kan bidra positivt till människors
            bildning. Man har potentialen att stärka demokratin och mycket
            annat positivt.
          </note>
          <note>
            Sverigedemokraterna ser tydligt den potential som finns i folkbildningen.
            Men för att den ska kunna nå sin fulla potential och vara den
            konstruktiva kraft i samhället som är önskvärd måste ärmarna kavlas
            upp ordentligt för att man ska kunna ta tag i de stora problem
            som blivit tydliga de senaste åren.
          </note>
          <note>
            Fru talman! Allmänna kurser som anordnas av folkhögskolorna har
            en viktig roll att fylla inom folkbildningen. Det kan vara en
            andra chans för vissa personer när det gäller att nå gymnasie-
            och högskolebehörighet. Allmän kurs har med tiden kommit att dominera
            innehållet på folkhögskolorna. När folkbildningsväsendet reformerades
            i början av 90-talet slogs det fast att allmän kurs skulle utgöra
            basen för folkhögskolornas verksamhet och uppgå till minst 15
            procent av den totala statsfinansierade verksamheten.
          </note>
          <note>
            På senare tid har det dock snarare handlat om 40–50 procent.
            Sverigedemokraterna vill hellre se att de särskilda kurserna ges
            ett större fokus, och vi vill se en ny målsättning om att allmän
            kurs bör utgöra ungefär 15 procent av folkhögskolornas verksamhet.
            Folkhögskolorna får inte förvandlas till ett slags reservkomvux
            vid sidan om det ordinarie utbildningsväsendet. Då riskerar folkbildningens
            särprägel att gå förlorad, det vill säga det som skiljer den från
            det ordinarie utbildningsväsendet.
          </note>
          <note>
            Fru talman! Regeringens politik för folkbildningen är på många
            sätt problematisk. Då tänker jag inte bara på den slapphet man
            uppvisat när det gäller att stoppa statsbidrag till islamism och
            liknande eller hur man har negligerat risken för omfattande fusk
            och bedrägeri hos studieförbunden. Problematiken handlar också
            om hur man ofta ser alltför instrumentellt på folkbildningsväsendet.
            Exempelvis har man öronmärkt pengar till folkbildningen för olika
            integrationsliknande åtgärder.
          </note>
          <note>
            Regeringen försöker genom sin politik att delegera till folkbildningväsendet
            och civilsamhället att lösa allvarliga samhällsproblem som den
            själv har orsakat. Hur vore det om man i stället själv tog tag
            i problemen när man sitter i regeringsställning i stället för
            att kasta dem i knät på civilsamhället?
          </note>
          <note>
            Att regeringen gör så här, särskilt givet det ofta hysteriskt
            höga tonläge man har gentemot oppositionens syn på kulturpolitiken,
            är anmärkningsvärt. Man försöker ställa om folkbildningen till
            ett slags integrationslots. Det skulle enligt mig snarare vara
            ett hot mot folkbildningen och dess särprägel.
          </note>
          <note>
            Fru talman! Ofta talas det om att folkbildningen kan vara en
            viktig aktör för att stärka den svenska demokratin. Så är ofta
            fallet. Sveriges historia visar på det. Men det har tyvärr inte
            varit lika sant de senaste åren.
          </note>
          <note>
            Häromdagen kunde vi även ta del i medierna av hur ABF, som är
            ett statsbidragsberättigat studieförbund, sysslar med vad som
            närmast kan betraktas som ett slags åsiktsregistrering. I Ockelbo
            i Gävleborgs län sparkar man ut uppskattade medarbetare från en
            ungdomsgård på stående fot när det kommer fram medialt att de
            röstat på ”fel” parti, i detta fall Sverigedemokraterna. Hur det
            rimmar med likabehandling och demokratisyftet som finns med folkbildningen
            och statens stöd till detsamma tror jag att många ute i stugorna
            frågar sig. Det gör jag i varje fall.
          </note>
          <note>
            Fru talman! En fråga som fått stort fokus under mandatperioden
            är statsbidrag till olika slags extremister. Jag talar inte minst
            om det islamistiska studieförbundet Ibn Rushd, som fortsatt mottar
            miljoner i statsbidrag trots omfattande kopplingar till det islamistiska
            Muslimska brödraskapet. Här har Sverigedemokraterna länge varit
            den tydliga parten i den här kammaren. Islamisterna ska inte ha
            en enda krona av skattebetalarnas pengar.
          </note>
          <note>
            I november presenterade regeringen en ny utredning för att ta
            fram skarpare demokrativillkor för statsbidrag till civilsamhället.
            Det är givetvis ett steg i rätt riktning. Men det är väldigt senfärdigt,
            och det är inte resolut nog. Vi sverigedemokrater är inte övertygade
            om att de regleringar som kommer att följa av utredningen kommer
            att räcka för att sätta stopp för bidragen till de destruktiva
            krafter som får dem i dag.
          </note>
          <note>
            Utredningen som har tillsatts har tid på sig till i slutet av
            detta år. Det kan alltså dröja ända fram mot nästa val innan vi
            får en ny reglering på plats. Det är inte acceptabelt i det akuta
            läge som råder på området. Därför bör regeringen skyndsamt agera
            för att någon typ av temporär reglering ska finnas på plats till
            dess att en mer långsiktig sådan kan införas till följd av utredningen.
            Men även andra åtgärder behöver vidtas. Det är bland annat därför
            som Sverigedemokraterna i kulturutskottet har agerat för att kalla
            in Folkbildningsrådet, så att vi kan få svar på många av de här
            frågorna.
          </note>
          <note>
            Fru talman! Det är verkligen välkommet att fler partier än Sverigedemokraterna
            vaknat upp och tagit initiativ i vår riktning när det gäller statsbidrag
            till extremister. Länge var vi väldigt ensamma om att tala om
            den frågan i den här kammaren. Men för att en förändring ska upplevas
            som genuin och faktiskt få effekt i praktiken tror jag att man
            måste agera konsekvent. Om man som riksdagsparti vill sätta stopp
            för statsbidrag till islamister och liknande aktörer och röstar
            mot dem här i kammaren kan man inte rösta för dem sedan när bidrag
            ska delas ut ute i kommunerna och regionerna. Här efterlyser jag
            ett mer konsekvent agerande från flera partier i den här kammaren,
            även om jag givetvis välkomnar den riktning som jag ser att flera
            har valt att ta.
          </note>
          <note>
            Fru talman! Jag vill också säga något om den uppmärksammade debatten
            gällande fusk och bedrägerier bland studieförbunden. Sverigedemokraterna
            har länge sett att det finns risker inbyggda i systemet. Därför
            har vi i riksdagen i flera år motionerat om att en ny aktör, som
            är oberoende av de verksamheter som får medel, ska få i uppdrag
            att fördela medlen till folkbildningen för att man ska undvika
            dagens inbyggda jävsförhållande.
          </note>
          <note>
            Det är glädjande att även Moderaterna och Kristdemokraterna ställt
            sig bakom detta i form av en gemensam reservation. Även det utskottsinitiativ
            som kommit från Moderaterna på området har vi välkomnat och ställt
            oss bakom. Det ligger väl i linje med vår politik. Jag blir dock
            förundrad över hur de andra partierna tänker, som sitter på händerna
            och inte tar initiativ till att gå till botten med fusket, bedrägerierna
            och självgranskningarna och som inte heller här i kammaren i dag
            ställer sig bakom dessa förslag.
          </note>
          <note>
            Fru talman! För att summera: Folkbildningen har en stor potential
            som en kraft för att bilda befolkningen och lära den om demokratiska
            processer. Men i dagsläget är det en lång väg kvar att vandra
            innan denna potential är uppnådd. Det finns hot mot folkbildningen
            och dess särart i form av ett alltför instrumentellt tänkande
            från regeringen som omformar folkbildningen och använder den som
            ett redskap för något annat än den en gång kom till för. Det finns
            också hot i form av statsbidrag som går rakt ned i fickorna på
            islamister och andra krafter som inte vill Sverige väl. Det finns
            även hot mot folkbildningen i form av den naiva uppbyggnaden med
            medelstilldelningen, jävssituationer, självgranskningar och dylikt.
            Detta har möjliggjort ett enormt försnillande av skattebetalarnas
            pengar. Det kan vi inte acceptera. Kan vi komma åt dessa problem
            skulle läget kunna bli otroligt mycket bättre än det är i dag,
            och det hoppas jag verkligen sker.
          </note>
          <note>
            Anf. 167 LOTTA JOHNSSON FORNARVE (V):
          </note>
          <note>
            Fru talman! Jag lånar i dag min röst till Vasiliki Tsouplaki,
            som inte kan delta i dagens debatt på grund av sjukdom. Det är
            något jag gör med glädje, eftersom folkbildning är en fråga som
            ligger mig som gammal folkhögskolelärare mycket varmt om hjärtat.
          </note>
          <note>
            Folkhögskolan är en utbildningsform som vi ska vara mycket stolta
            över. Med sin pedagogik och sin friare utformning har den gett
            många ge ­ nerationer en ny chans till bildning och utbildning
            i vuxen ålder. Som det heter i det nationella målet: Man ökar
            människors möjlighet att påverka sin livssituation och skapar
            engagemang för att delta i samhällsutveck ­ lingen.
          </note>
          <note>
            Jag hoppas verkligen att det även fortsatt finns ett brett stöd
            för att bevara folkhögskolans särställning i vårt utbildningsväsen.
            Den behövs mer än någonsin, och det behöver också synas i budgetförslagen.
            Det finns just nu en oro hos många av de rörelsedrivna folkhögskolorna
            för att pandemin gräver djupa hål i ekonomin.
          </note>
          <note>
            Särskilt tufft är det för skolor som har internat och som vanligtvis
            går runt med hjälp av konferensgäster, sommarkurser och andra
            arrangemang. Redan före jul fick regeringen information om läget,
            men inget särskilt stöd har inkommit. Det är välkommet att det
            finns en pott för att stärka finansieringen per plats nu i vårändringsbudgeten,
            men det är för lite och för sent.
          </note>
          <note>
            Under förra mandatperiodens budgetförhandlingar fick Vänsterpartiet
            tillsammans med regeringen fram 8 000 nya platser, och vi fortsätter
            att föreslå satsningar för att stärka kvaliteten i undervisningen.
            Inför i år föreslog vi en förstärkning på 160 miljoner för att
            kompensera för höjda lärarlöner och ett ökat antal deltagare med
            behov av extra stöd.
          </note>
          <note>
            I vårt förslag till vårändringsbudget föreslår vi ett särskilt
            pandemistöd på 100 miljoner. Det är viktigt att man inte behöver
            göra sig av med personal och lokaler i ett läge då man snarare
            behöver expandera för att erbjuda plats för till exempel de gymnasielever
            som inte klarat sin studie ­ gång på distans eller de arbetslösa
            som behöver en ny yrkesutbildning eller behöver få högskolebehörighet.
          </note>
          <note>
            Fru talman! Den fråga om uppföljning och granskning av folkbildningen
            som tas upp av flera partier i dagens debatt ska tas på allvar.
            Det är mycket olyckligt att det finns människor som utnyttjar
            det viktiga bidraget till folkbildningen för att sko sig själva
            och i och med det också riskera att skada allmänhetens förtroende
            för hela systemet.
          </note>
          <note>
            I det här sammanhanget är det dock viktigt att påminna oss om
            att den fuskhärva i Stockholm som det hänvisas till upptäcktes
            av studieförbunden själva. Det tog för lång tid, men viktiga lärdomar
            har dragits av det som skett. Vi ska som lagstiftare och bidragsgivare
            se till att vi har bra regelverk, kontrollsystem och tydliga system
            för ansvarsutkrävande.
          </note>
          <note>
            Men hela tiden är det viktigt att eftersträva rätt balans mellan
            tillit och kontroll. Bidrag som är till för att säkra ett levande
            föreningsliv, studier och i förlängningen en stärkt demokrati
            får inte ätas upp av kostnaden för att administrera hanteringen
            av bidragen.
          </note>
          <note>
            Flera partier är inne på frågan om inte en myndighet borde ta
            över Folkbildningsrådets uppgift att fördela bidrag och kontrollera
            verksamheten. För oss i Vänsterpartiet vore det ett steg i fel
            riktning. Att det är en myndighet som ansvarar innebär heller
            inte en garanti för att ingen lyckas utnyttja systemet.
          </note>
          <note>
            Vi menar att det är positivt med det system vi har där nationella
            sammanslutningar som Svenskt Friluftsliv, Riksidrottsförbundet
            och Folkbildningsrådet kan fördela bidraget till medlemsorganisationerna.
            Det borgar för att fördelningen har stöd inom rörelsen och att
            en nära dialog finns kring bidragens användning.
          </note>
          <note>
            Vi ser allt fler tecken på att civilsamhället ifrågasätts. Företrädare
            får ta emot hot och hat, och de goda exemplen, den fina verksamhet
            som bedrivs dagligen av ideella, får sällan plats i nyhetsrapporteringen.
          </note>
          <note>
            Fru talman! Moderaterna vill se hårdare demokratikriterier för
            vårt föreningsliv och sätter sitt hopp till den utredning som
            förhoppningsvis snart kommer till riksdagen i form av en proposition.
            Jag menar att vi ska se upp så att vi inte skjuter oss själva
            i foten. Vi får inte vara så rädda att pengar ska hamna i fel
            organisation så att vi skapar ett alltför detaljerat eller politiskt
            färgat system.
          </note>
          <note>
            Om det blir så att myndigheter ska börja registrera åsikter hos
            företrädare i sina system, övervaka vad som sägs och skrivs i
            sociala medier och kontrollera vad som uttrycks på arrangemang
            kan vi i slutändan skada den demokrati vi säger oss vilja skydda.
            Jag säger inte att det är det som framkommer i dagens betänkande,
            men jag vill ändå lyfta fram den farhågan.
          </note>
          <note>
            Det är också därför vi har en motivreservation, nummer 3, som
            jag vill yrka bifall till. Det är en markering om att vi vill
            se demokratikriterier som är tydliga, mer enhetliga och transparenta
            och som ger stort friutrymme för civilsamhället, snarare än att
            säga att de ska vara hårda. Det krävs bra insyn i verksamheter
            som ska få bidrag och en förtroendefull dialog mellan myndigheter
            och föreningar. Utgångspunkten ska vara att uppmuntra och stötta
            så att det blir rätt snarare än att hitta fel och fälla.
          </note>
          <note>
            Fru talman! Jag vill slutligen återkomma till frågan om studieförbunden
            och det upptäckta fusket. Jag vill betona att vi från Vänsterpartiet
            har fullt förtroende för att Folkbildningsrådet och studieförbunden
            nu har hittat fram till en ny modell som är säkrare och tydligare
            än den som fanns innan. Särskilt musikverksamheten har fått en
            genomlysning som verkligen behövdes.
          </note>
          <note>
            Jag ser att man tagit chansen att vända krisen till en möjlighet
            att förbättra såväl förarbetet som efterkontrollen av studieverksamheten.
            Det finns också ett regelverk med riksdagsbeslut i botten för
            att utomstående revisorer ska tillsättas och uppdrag för Statskontoret
            att göra återkomman ­ de uppföljningar. Den granskning som nu
            även Riksrevisionen har aviserat kan kanske även den ge ytterligare
            verktyg för att förbättra rutinerna.
          </note>
          <note>
            Fru talman! Slutligen vill jag passa på att tacka alla dem som
            dagligen gör en insats inom folkbildningen. Det är alla lärare,
            cirkelledare och deltagare som delar med sig av tankar och kunskap
            och utvecklar tillsammans. Det är alla andra anställda som gör
            lärandet möjligt och som utvecklar våra bostadsområden. De ser
            till att vi får kultur och bildning i alla landsändar och att
            möten kan hållas, såväl digitalt som med en kopp kaffe och en
            god kaka.
          </note>
          <note>
            Folkbildningen har betytt mycket för utvecklingen av vår demokrati,
            och förhoppningsvis kan folkbildningen få fortsätta att spela
            den rollen i minst hundra år till.
          </note>
          <note>
            Anf. 168 ROLAND UTBULT (KD):
          </note>
          <note>
            Fru talman! Jag ställer mig bakom Kristdemokraternas reservation
            nummer 4.
          </note>
          <note>
            Det går inte att undvika det som hänt de senaste åren inom studieverksamheten
            i Sverige. Då tänker jag på den mängd fusk och bedrägerier som
            förekommit och som gett studieförbunden och paraplyorganisationen
            Folkbildningsrådet negativ publicitet.
          </note>
          <note>
            Ett visst antal personer och grupper – långt ifrån alla, men
            alltför många – som fått bidrag genom studieförbunden har missbrukat
            det förtroendet. Samtidigt har kontrollapparaten inte fungerat,
            vilket skapat utrymme för dessa bedrägerier.
          </note>
          <note>
            Folkbildningsrådet är en ideell förening med vissa myndighetsuppdrag
            som getts av riksdagen och regeringen. Rådet styrs av egna stadgar
            och sina 15 medlemmar. Medlemmarna är Studieförbunden i samverkan,
            Sveriges Kommuner och Regioner och Rörelsefolkhögskolornas intresseorganisation,
            även kallad RIO.
          </note>
          <note>
            Folkbildningsrådet fattar beslut om tilldelning av pengar till
            folkbildningsaktörerna och genomför också granskningar och uppföljningar
            av att medlen använts korrekt. Det är något som alltså inte fungerat
            tillfredsställande när det gäller studieförbunden.
          </note>
          <note>
            Flertalet gånger har det förekommit att studieförbund har blivit
            utsatta för bidragsfusk där samma deltagare förekommit i studiecirklar
            i flera studieförbund samtidigt. Det har också framkommit att
            åtta av de tio studieförbunden som var verksamma i Järva blev
            utsatta för bedräglig verksamhet. Det är alltså ett utbrett problem
            med felaktig användning av skattemedel som visar på behovet av
            en reformering av systemet.
          </note>
          <note>
            Folkbildningsrådet har lämnat en rapport på uppdrag av regeringen
            och där presenterat åtgärder för att stärka kontrollen och stoppa
            fusk och bedrägerier. Också Studieförbunden i samverkan har presenterat
            en åtgärdslista med anledning av fel och fusk inom studieförbunden.
            Riksrevisionen har beslutat att inleda en granskning av kontrollen
            och uppföljningen av statens stöd till studieförbunden. Vi har
            uttryckt från Kristdemokraterna att vi anser att åtgärderna ändå
            inte är tillräckliga.
          </note>
          <note>
            Fru talman! En annan fråga gäller demokrativillkoren för att
            få bidrag. Vi ser inte några principiella hinder till att studieförbund
            vilar på en religiös grund. Tvärtom är många organisationer på
            religiös grund en viktig del av vårt civilsamhälle. Däremot ska
            inte staten finansiera organisationer som utmanar den västerländska
            demokratin.
          </note>
          <note>
            Därför menar vi att riksdagen ska uppmana regeringen att skärpa
            demokrativillkoren i förordningen om statsbidrag till folkbildningen
            så att bidrag inte kan delas ut till studieförbund som motverkar
            demokratin och alltså inte står upp för demokratiska värden.
          </note>
          <note>
            Fru talman! En helt annan fråga där Folkbildningsrådet är en
            viktig part är folkhögskolorna. När en student väljer att studera
            utanför sin egen re ­ gion har den region studenten är skriven
            i betalat för eleven till den folk ­ högskola där eleven studerar.
            Det här kallas för mobilitetsstöd. Eftersom folkhögskolor ofta
            är små är det stödet ett betydelsefullt tillskott för dem för
            att kunna få verksamheten att gå runt .
          </note>
          <note>
            Under året har det brutit ut en debatt efter att vissa regioner
            gått ifrån praxisen med mobilitetsstöd. Utan ett mobilitetsstöd
            riskerar vissa folkhögskolor att drabbas särskilt hårt, exempelvis
            rörelsefolkhögskolor såsom de kristna folkhögskolorna och arbetarrörelsens
            folkhögskolor, liksom de som särskilt riktar sig till personer
            med en viss funktionsnedsättning.
          </note>
          <note>
            För att undvika denna sårbarhet för dessa folkhögskolor anser
            jag att man bör utreda möjligheten att överföra hela finansieringsansvaret
            för folkhögskolor till staten via Folkbildningsrådet.
          </note>
          <note>
            Den pedagogiska formen och förmågan att ge människor som annars
            inte lyckas i det ordinarie utbildningssystemet en väg framåt
            och en andra chans är viktiga inslag när det gäller folkhögskolorna.
            De spelar en väldigt viktig roll i det svenska utbildningssystemet.
            Den starka kopplingen till det civila samhället gör att denna
            skolform är oerhört viktig att värna.
          </note>
          <note>
            Anf. 169 CHRISTER NYLANDER (L):
          </note>
          <note>
            Fru talman! För ett tag sedan gjorde jag ett besök på en liten
            ort i Sverige som heter Odensvi och passade då på att läsa på
            lite grann om ortens historia.
          </note>
          <note>
            Jag läste om bokhållaren Bisterfeldt som redan 1757 såg till
            att barnen i byn fick läsundervisning. Jag läste om godsägaren
            som tyckte att byn behövde en riktig skola och såg till att den
            kom på plats. Jag läste om föreläsningsföreningen som startades
            1905 av några nyfikna bybor. Tanken var att bildade människor
            hade större chans att ta ansvar för sitt eget liv men också för
            andra och för det gemensamma.
          </note>
          <note>
            Så där såg det ut runt om i Sverige. Parallellt med kampen för
            ekonomisk frihet, demokrati och rösträtt togs initiativ runt om
            i landet för att stärka bildningen och människans andliga växt.
            Det som hände runt om i Sverige då, på den tiden, är en viktig
            anledning till att Sverige blev det land som det blev. Det är
            en av anledningarna till att Sverige växte sig starkt och höll
            ihop och att vi fick en demokrati av kunniga människor.
          </note>
          <note>
            Jag tror att det är viktigt att påminna sig om den historien,
            inte minst i tider när folkbildningen diskuteras intensivt och
            ifrågasätts i en del kretsar.
          </note>
          <note>
            Fru talman! Att folkbildningen diskuteras och debatteras flitigt
            är i grunden bra. Bäst är det såklart om det handlar om bildningens
            kraft för demokratin och samhällets utveckling och därmed människornas
            förmåga att fatta egna självständiga beslut. Det är viktigt att
            folkbildningen uppmärksammas för sin förmåga att hjälpa människor
            att komma in i det svenska samhället, bryta ensamheten bland äldre
            eller underlätta för personer med funktionsnedsättning att ta
            makten över sitt eget liv.
          </note>
          <note>
            Men nu har debatten snarare handlat om någonting annat. Den har
            handlat om fusk och kriminalitet och ibland om antidemokratiska
            krafter som eventuellt kan ha fått ta del av stöd som de inte
            borde få ta del av. I stället borde dessa pengar gå till det tålmodiga
            demokratiarbete som är en del av folkbildningens viktiga arv och
            nutid. Det är olyckligt, och det är oacceptabelt.
          </note>
          <note>
            Folkbildningen mår bäst, fru talman, av att vara fri och frivillig.
            När man ska bekämpa det som nu har hänt och uppdagats – alltifrån
            kriminalitet, fusk och slarv till eventuellt stöd till icke-demokratiska
            krafter – måste man fundera på hur den där fria och frivilliga
            kraften kan behållas samtidigt som man gör någonting åt detta.
            Skattepengar ska inte gå till sådant som de inte var avse dda
            för.
          </note>
          <note>
            Därför blir det en viktig avvägning att göra: Hur behåller man
            frivilligheten och friheten? Och vilka åtgärder ska tillsättas
            för att behålla och öka tilliten och vidtas när tilliten sätts
            på prov?
          </note>
          <note>
            Det har sagts tidigare här i debatten att de som inte ställer
            upp bakom reservationen har stuckit huvudet i sanden. Men faktum
            är väl egentligen att vi som har gjort det i stället har stuckit
            ned huvudet i fakta och i granskningar och verkligen har försökt
            förstå vad det är som har hänt. Jag har använt väldigt mycket
            tid – och jag vet att många ledamöter i utskottet har gjort det
            – till att försöka förstå och sätta mig in i det som har hänt,
            prata med människor, ta reda på källor och försöka förstå detta
            i grunden.
          </note>
          <note>
            Det är ganska svårt. Det är ganska svårt att förstå vad som har
            hänt, och det är ganska svårt att förstå hur det kunde hända.
            Men det är kanske ännu svårare att förstå hur man ska agera i
            den här situationen. Om man inte vill kullkasta tilliten och om
            man inte vill kullkasta den frihet och den frivillighet som finns
            måste man verkligen förstå systemet för att kunna vidta de åtgärder
            som behövs.
          </note>
          <note>
            Det behövs förmodligen lite precision i det här arbetet framöver.
            Jag tycker att utskottets majoritet på det sättet har landat rätt
            rimligt – kanske inte perfekt, men rätt rimligt. Vi säger att
            Statskontoret bör genomföra regelbundna utvärderingar och uppföljningar
            av folkbildningen. Jag tycker att det är rimligt. Det har funnits
            med i debatten tidigare att någon myndighet borde göra det, och
            nu pekar utskottsmajoriteten ut att vi tycker att Statskontoret
            ska få uppdraget. Förmodligen får vi också snart på plats en extern
            revisor i Folkbildningsrådets styrelse. Jag tycker att det är
            rimligt.
          </note>
          <note>
            Dessutom uppmanar vi regeringen att skynda på arbetet med att
            genomföra de viktiga regelverken för att se till att vi får demokrativillkor
            på plats så att civilsamhället bidrar till demokratin. Det ska
            inte vara så att de som vill motarbeta demokratin använder civilsamhället
            eller föreningslivet eller pengar som skulle gå till dem i sitt
            syfte. Där måste det skyndas på; regeringen måste se till så att
            reglerna snabbt kommer på plats och kan användas.
          </note>
          <note>
            Jag välkomnar – och jag tror att utskottsmajoriteten också gör
            det – att Riksrevisionen nu genomför en extern granskning. Det
            är viktigt, och det är bra. Det är bra att Riksrevisionen gör
            detta. Man får väl ändå säga att Riksrevisionen är något av det
            mest externa man kan tänka sig – jag vet inte om det skulle vara
            Nasa eller några marsmänniskor som skulle göra det annars. Riksrevisionen
            är den externa granskningsinstans som jag har stort förtroende
            för och stor tillit till när det gäller att de kan göra den här
            typen av granskningar.
          </note>
          <note>
            Till detta ska läggas det jobb som görs av aktörerna inom folkbildningen
            själva. De tar nu ansvar för detta. De vill reparera tilliten,
            de skärper rutiner, de skärper granskningen och de samarbetar
            mer mot fusk och kriminalitet. De gör det både inom själva folkbildningen
            och med externa aktörer. Det är viktigt.
          </note>
          <note>
            Fru talman! Det som har hänt är allvarligt. Man ska inte blunda
            för det, och man ska inte stoppa huvudet i sanden. Man ska stoppa
            ned huvudet bland källorna och försöka förstå det. Fusk ska bekämpas.
            Antidemokratiska krafter ska bekämpas. Det ska bekämpas med fakta
            och med kunskap.
          </note>
          <note>
            Vi som gillar folkbildningen har störst ansvar för att se till
            att de här pengarna används till just folkbildning och inte till
            annat. Det borde vara vi som är mest förbannade över att människor
            som inte borde ta del av de här pengarna har fuskat sig till dem,
            har använt kriminell verksamhet för att få tag på pengarna eller
            vill använda det som skulle bygga upp demokratin till att rasera
            den. Vi måste vara mest arga för att de här pengarna hamnar i
            fel händer.
          </note>
          <note>
            Men när vi motarbetar detta måste det ske med precision. Man
            ska inte använda den stora släggan i alla fall. Vi politiker vill
            gärna göra det; när vi ser ett problem använder vi den stora släggan.
            Men ibland förstör den stora släggan mer än den skulle förstöra.
            Det behövs precision i detta för att bevara tilliten men samtidigt
            bekämpa det som inte ska finnas där.
          </note>
          <note>
            Fru talman! Jag utesluter naturligtvis inte att mer behöver göras
            framöver, inte minst för att det är så viktigt och samtidigt så
            svårt att återskapa och reparera tillit. Vi kommer att behöva
            ha fortsatt koll på frågan, men det är viktigt att utskottet nu
            tar steg för att stärka kontrollen över skattepengarna utan att
            undergräva principen om folkbildningens fria och frivilliga situation.
          </note>
          <note>
            Kultur och bildning var en viktig anledning till att Sverige
            blev det fina land som det är. Det hade inte blivit så om inte
            människor för 100 och 150 år sedan hade samlat sig för att lära
            sig mer tillsammans i studiecirklar och i andra sammanhang. Det
            är därför vi håller ihop, och det är därför vi är starka.
          </note>
          <note>
            Nu står vi inför andra stora utmaningar. Pandemi, klimat, integration,
            artificiell intelligens och mycket annat ritar om våra kartor.
            Då tror jag, fru talman, att det samhällskontrakt som folkbildningen
            en gång var med och bildade kan behöva uppgraderas. Och då tror
            jag att folkbildningen också där har ett viktigt uppdrag. Då måste
            vi se till så att folkbildningen funkar och att pengarna som ska
            gå till folkbildning används till folkbildning och inte till sådant
            som de inte ska användas till.
          </note>
          <note>
            Fru talman! Därmed yrkar jag bifall till utskottets förslag i
            betänkandet.
          </note>
          <note>
            Anf. 170 AZADEH ROJHAN GUSTAFSSON (S):
          </note>
          <note>
            Fru talman! På över ett år har Elsa och Gunvor inte kunnat träffas
            i studielokalen och prata om barnbarnen och umgås medan de lär
            sig att använda mobilt bank-id. För Hassan har det varit mycket
            svårare att lära sig det svenska språket. Och för Sara, som har
            ingått i en teatergrupp som gjort hennes vardag mer meningsfull,
            har repetitionerna blivit inställda.
          </note>
          <note>
            Folkbildningen har liksom många andra fått anpassa sina verksamheter.
            Vissa delar har fått ställas in, och vissa har fått ställas om.
            Det har blivit fackliga utbildningar online, körövningar på distans,
            interaktiva seminarier på Facebook och digitala föreningsmöten.
            Vi har många skäl att vara stolta över alla som har kämpat för
            att göra bildning och kultur tillgänglig för många under dessa
            svåra omständigheter.
          </note>
          <note>
            Fru talman! Det kommer att komma en tid efter pandemin, när vi
            ska lösa samhällsproblem som fanns före pandemin men som förstärkts
            under den. De som under pandemin förlorat sitt jobb behöver få
            tillgång till studier och kurser. Det gäller i synnerhet många
            unga, då vi ser att ungdomsarbetslösheten ökar.
          </note>
          <note>
            Äldre som redan innan pandemin behövde stöd för att komma ikapp
            digitaliseringen behöver nu än mer stöd. Den ofrivilliga ensamheten,
            som har fördjupats under det gångna året, måste motas tillbaka.
            Och vi behöver stärka en tillit och en samhällsväv som försvagats
            efter en tid då möten människor emellan varit en livsfarlig handling.
          </note>
          <note>
            Studieförbunden och folkhögskolorna har verktygen för att möta
            dessa utmaningar. Därför har regeringen under föregående år men
            även detta år förstärkt stödet till folkbildningen. Totalt förstärktes
            folkbildningen med 240 miljoner i budgeten för 2021 jämfört med
            föregående år. I årets vårändringsbudget finns det dessutom ett
            tillskott på 170 miljoner till folkbildningsanslaget. Det ska
            gå till att upprätthålla och bygga ut folkhögskolans kapacitet.
            100 miljoner avsätts till nya utbildningsplatser för hösten 2021,
            och 70 miljoner går till kvalitetssäkrande insatser för folkhögskolan.
            Målgruppen för satsningarna är bland annat utrikes födda personer
            som är arbetslösa och ungdomar som inte nått målen för en gymnasieutbildning.
          </note>
          <note>
            Men, fru talman, folkbildningen står också inför egna utmaningar.
            Ett antal fall av fusk och oegentligheter har skapat en förtroendekris
            för folkbildningen. När skattemedel som ska gå till folkbildning
            missbrukas innebär det att det finns de som missar möjligheten
            att delta i ett fritt och frivilligt lärande. Därför är det otroligt
            viktigt att utskottet ställt sig bakom ett ställningstagande om
            att vi vill att Statskontoret ska genomföra en regelbunden utvärdering
            och uppföljning av folkbildningen och att en extern revision ska
            tillsättas. Det är viktigt att regeringen nu skyndar på arbetet
            med att ta fram demokrativillkor för civilsamhällets organisationer,
            vilket också kommer att omfatta bidragen till folkbildningen.
            Men vi välkomnar också studieförbundens egna åtgärdsplaner, Folkbildningsrådets
            utökade kontrollinsatser och, såklart, Riksrevisionens granskning.
          </note>
          <note>
            Det är viktigt att Folkbildningsrådet och studieförbunden utvärderar
            nuvarande system och att det finns en tydlig åtgärdsplan på plats.
            Statliga bidrag till folkbildningen ska uteslutande gå till verksamhet
            som uppfyller statens syften med bidraget och som stärker vår
            gemensamma demokrati. Om det råder det inget tvivel.
          </note>
          <note>
            Fru talman! När de första folkhögskolorna och bildningscirklarna
            startades under 1800-talet var syftet att man skulle göra kunskap
            och bildning tillgängligt för alla på ett demokratiskt och jämlikt
            sätt. Bildningen skulle inte längre vara förbehållen en privilegierad
            grupp i samhället och därmed inte heller makten. Med kunskap och
            bildning gavs människor möjlighet att forma sina liv, stå upp
            för sina rättigheter och kräva en del av makten. Bildningen skulle
            skapa ett jämlikare samhälle.
          </note>
          <note>
            Det var så dåtidens folkrörelser resonerade, och det var så folkbildningen
            kom att bli en central del av demokratiseringen av Sverige.
          </note>
          <note>
            Folkhögskolorna och studieförbunden skapar än i dag mötesplatser
            för människor. De erbjuder rum för samtal och diskussioner. Folkbildningen
            ger genom sin unika pedagogik fler människor chansen till utbildning.
            Och genom studiestyrd utbildning ger studieförbunden även träning
            i demokratiskt ansvarstagande och ledarskap.
          </note>
          <note>
            Folkbildningsverksamheten handlar om att bygga demokrati nedifrån
            och upp snarare än tvärtom. Människor som möter varandra, utbyter
            erfarenheter och samtalar om vad som är viktigt för dem utvecklas
            genom ett livslångt lärande. Det är människor som kommer att visa
            hänsyn mot andra och vara goda demokrater. Det är när samtalen
            upphör som problemen börjar. Vi måste värna om platser där samtal
            och bildning pågår.
          </note>
          <note>
            Fru talman! Det borde finnas en bred samsyn i denna kammare om
            att utveckla folkbildningen. Alla vi som ser vad folkbildning
            betyder i människors liv behöver engagera oss för att stärka såväl
            kontrollen som den långsiktiga kvalitetsutvecklingen inom folkbildningen.
          </note>
          <note>
            Vi socialdemokrater vill fortsätta värna folkbildningens självständighet
            och oberoende, men vi vill samtidigt säkerställa att skattemedel
            används på rätt sätt. Vi vill se fler som får utvecklas som människor
            och fler som hittar nya vägar till arbete. Vi vill se fler som
            Elsa, Gunvor och Hassan delta i folkbildningens verksamheter.
          </note>
          <note>
            Med dessa ord yrkar jag avslag på samtliga reservationer och
            ställer mig bakom utskottets ställningstagande.
          </note>
          <note>
            I detta anförande instämde Lawen Redar (S).
          </note>
          <note>
            Anf. 171 PER LODENIUS (C):
          </note>
          <note>
            Fru talman! Efter att jag i mitten av 80-talet slutat gymnasiet
            fick jag chansen att på en folkhögskola fördjupa mig i mitt stora
            intresse – dansen. Det passar ganska bra att berätta det i dag
            när det är dansens dag.
          </note>
          <note>
            Det året blev inte bara en utbildning för mig, utan det blev
            starten på en bildningsresa. Jag visste inte då hur betydelsefull
            den bildningsresan skulle bli för mig. Året på folkhögskolan ledde
            till att jag senare i livet kunde livnära mig på just dansen.
            Det ledde i sin tur till att jag fick jobba med fantastiska ungdomar
            i gymnasiesärskolan och vidare till att jag i dag som riksdagsledamot
            politiskt får driva just dessa frågor: kultur, folkbildning och
            särskola.
          </note>
          <note>
            I år firar och uppmärksammar Sveriges riksdag att det var 100
            år sedan kvinnor och män för första gången fick delta och rösta
            i allmänna val på lika villkor. Dock fick vi vänta till valet
            1991 innan alla som uppnått myndig ålder fick rösta. För det var
            först 1989 som omyndigförklaringen avskaffades i Sverige. Och
            det var först efter det, i valet 1991, som personer med vissa
            psykiska sjukdomar och intellektuell funktionsnedsättning fick
            sin rösträtt – det är endast 30 år sedan.
          </note>
          <note>
            Att alla har möjlighet att vara med och bidra till och utforma
            vårt samhälle, vårt gemensamma samhälle, borde vara självklart
            i en demokrati som vår. Bildning och möjlighet till livslångt
            lärande blir då en viktig parameter för att uppnå det.
          </note>
          <note>
            Lika viktigt som det är att den som har lätt för sig har möjlighet
            att välja utbildning och utvecklas efter sin förmåga och sitt
            intresse är det att den som har en intellektuell funktionsnedsättning
            får möjlighet att utvecklas efter sin förmåga och sitt intresse.
          </note>
          <note>
            Här spelar folkbildningen en stor roll. Studieförbunden har fria
            och tillgängliga studiecirklar, exempelvis Studieförbundet Vuxenskolans
            Mitt val. Och folkhögskolornas har ett utbud av olika kurser och
            inriktningar, exempelvis Anpassad IT på Mora folkhögskola.
          </note>
          <note>
            Men tillgängligheten för den som har gått i särskola måste blir
            mycket bättre med utgångspunkt i en valfrihet oberoende av var
            man bor, vilken bakgrund man har eller om man har en funktionsnedsättning.
            Här finns fortfarande mycket kvar att göra.
          </note>
          <note>
            Fru talman! Det handlar om att utveckla och öppna upp folkbildningen
            inte om att begränsa eller stänga ned. Vi vet ju att kontakter
            med andra och bildning är centralt för att man ska kunna orientera
            sig, forma självständiga uppfattningar och delta aktivt i samhället.
          </note>
          <note>
            Här skapar folkbildningen rum för reflektion och djupare kunskap
            om vår värld. Bildning vidgar våra vyer och gör oss friare. Samtidigt
            berikas samhället när det finns goda möjligheter för människor
            att gå samman och lära sig mer om ett ämne.
          </note>
          <note>
            Här bidrar folkbildningen med en struktur som understöder en
            bredd av bildningsverksamhet som inte kan ersättas av utbildningar
            som arrangeras av det offentliga eller av utbildningsföretag.
          </note>
          <note>
            Fru talman! Centerpartiet vill att alla ska ha möjlighet att
            både ta del av och vara delaktiga i skapandet av vårt samhälle
            och vår kultur som aktiva samhällsmedborgare. Det handlar för
            oss inte bara om frihet som princip. Det handlar också om frihet
            som en möjlighet att både för sig själv och tillsammans med andra
            få nya perspektiv och vidga tankevärlden. Det handlar om att tillsammans
            utveckla vårt samhälle och skapa nya möjligheter. Det handlar
            också om möjligheter till självförverkligande, som ger en individuell
            frihet.
          </note>
          <note>
            Vi kan se att det finns hinder i systemen, bland annat för ökad
            integration i vårt samhälle. I Centerpartiet ser vi till individen
            oavsett om man tror att personen kommer att få stanna i Sverige
            eller inte. Vi vill att den enskilda människan ska få utvecklas
            genom bland annat samröre med det civila samhället, det vill säga
            folkbildningen. Det handlar om bildning, inte bara utbildning.
            På så sätt kan också fler människor få tillgång till det folkbildningen
            kan erbjuda. Det underlättar och ger bättre förutsättningar för
            en integration som kommer både individen och hela vårt samhälle
            till del.
          </note>
          <note>
            Folkbildningen kan också ge människor en andra chans till en
            nystart i livet. Denna möjlighet har varit viktig sedan tidigare
            men tydliggörs än mer under coronapandemin. Det handlar om möjligheten
            att exempelvis gå en kurs på en folkhögskola. Det kan ge ny kraft,
            inspiration och kunskap som bidrar till att komma vidare i livet.
            Och det kan hjälpa personer som deltar enbart för att lära sig
            något nytt därför att det är roligt, för att få en paus och få
            återhämtning och ny energi efter stress i livet. Eller så får
            de möjlighet att läsa in gymnasiekompetens.
          </note>
          <note>
            Studiecirkeln som under pandemin har fått genomföras digitalt
            gör att man kan hålla kvar både intressen och vänner, och det
            gör det lättare att efter pandemin återuppta kontakter och aktiviteter.
            Vem vet vilka livsresor som faktiskt kommer att ske när människor
            får möjlighet till bildning?
          </note>
          <note>
            Fru talman! Den fria bildningen finns bara i demokratier eftersom
            den utgör ett hot mot totalitära krafter. Därför är det viktigt
            för oss här i Sverige att värna möjligheten till fri bildning
            för alla. Det är en frihetsfråga.
          </note>
          <note>
            Året på folkhögskolan var för mig starten på en bildningsresa,
            som jag då inte visste hur betydelsefull den skulle bli. Oavsett
            bakgrund eller funk ­ tionsförutsättningar borde alla, liksom
            jag, utifrån sitt eget intresse och kunskap ha möjligheten att
            bilda sig.
          </note>
          <note>
            Fru talman! Det är en fråga om demokrati – vår gemensamma demokrati.
          </note>
          <note>
            Anf. 172 MATS BERGLUND (MP):
          </note>
          <note>
            Fru talman! När jag lyssnade på Per Lodenius, Centerpartiet,
            min företrädare i talarstolen, så insåg jag att det inte går att
            överskatta den betydelse som folkbildningen har i Sverige. Varje
            dag möts tusentals människor i cirklar, föreläsningar och grupper
            och lär tillsammans. De bildar sig. Det sker i hela landet, i
            städer och på snart sagt varje mindre ort. Det är en folkrörelse
            med en oerhörd bredd. Nästan allt kan avhandlas eller praktiseras
            i en studiecirkel. Men i centrum för verksamheten står lärande
            och bildning, förkovran och nyfikenhet.
          </note>
          <note>
            Folkbildningen ska självklart stå fri från påverkan och bygga
            på frivillighet. Folkbildningen är på det sättet inkluderande,
            och den attraherar olika grupper och hämtar deltagare brett ur
            folklagren. Vi är många som på ett eller annat sätt har nyttjat
            folkbildningen. Vi har deltagit i en studiecirkel, lyssnat på
            en debatt, deltagit i en debatt, hållit eller lyssnat på en föreläsning
            eller kanske avsatt en längre tid för studier på folkhögskola.
          </note>
          <note>
            Folkbildningens rötter går tillbaka till tiden före demokratins
            införande i Sverige. Kopplingen till folkrörelserna är tydlig.
            Men i den form vi känner folkbildning i dag med cirklar och folkhögskolor
            är folkbildningen relativt jämngammal med den svenska demokratin.
            Den är tätt sammankopplad med demokratins framväxt och de demokratiska
            grundidéerna, det vill säga yttrandefrihet, föreningsfrihet och
            mötesfrihet. Men det gäller också bildning, självförverkligande,
            hur individen kan stärkas genom att lära tillsammans – för att
            bli en självständig individ i kollektivet, den samhälleliga gemenskapen.
          </note>
          <note>
            Detta har följt med i folkbildningens resa genom historien och
            uttrycks också i syftena med folkbildningen och det statliga stödet
            för folkbildningen i dag.
          </note>
          <note>
            Det handlar om att utveckla demokratin, att möjliggöra för en
            mångfald människor att delta i samhället och påverka sin livssituation.
            Det handlar om att höja bildningsnivån i samhället och att utjämna
            kunskapsklyftor. Det handlar om att fler ska få tillgång till
            utbildning, både inom ramen för folkbildningen och genom att folkbildningen
            skapar möjligheter till fortsatta studier – bildningsresorna.
            Det handlar slutligen om att bredda intresset för kultur och öka
            delaktigheten i kulturlivet. Det är syftena med folkbildningen.
          </note>
          <note>
            Folkbildningen skapar stora positiva värden, och den ska på goda
            grunder ta åt sig en stor del av äran för den svenska starka demokratiska
            tradi ­ tionen. Sverige ligger i topp i de demokratiindex som
            tas fram på lärosäten världen över.
          </note>
          <note>
            Under de 150 år som folkbildningen har verkat i Sverige har samhället
            förändrats, kanske mer radikalt än under någon annan motsvarande
            tid. Målgrupperna för folkbildningen har också delvis ändrats.
            Folkbildningen har initialt under 1800-talet fungerat som ett
            bildningslyft på landsbygden för bönderna – eller snarare böndernas
            söner – att bli goda bildade svens ­ kar för att vid sekelskiftet
            omfatta industriarbetarna i arbet ar rörelsen samt de borgerliga
            lagren i nykterhets- och frikyrkorörelsen. I dag är alla väl ­
            komna över hela landet. Studieförbundens kataloger spänner över
            enorma områden, Men en grupp som är viktig för folkbildningen,
            och som folkbildningen är avgörande för, är nyanlända.
          </note>
          <note>
            Jag träffade en folkbildare i går kväll. Det är en vän till mig
            som är folkhögskolelärare. Vi kom att prata om debatten som skulle
            hållas i dag. Han vittnade om hur han själv har upplevt att människor
            som har kommit till Sverige – unga och gamla – har ett sug efter
            kunskap om det svenska samhället, om hur demokratin fungerar i
            praktiken, mötesteknik och föreningsverksamhet. Hur gör man i
            Sverige?
          </note>
          <note>
            Det är den nyfikenheten som vi måste möta, nyfikenheten om det
            svenska samhället, hur man ökar sitt deltagande i samhället och
            samhällsutvecklingen – ett av de statliga målen med folkbildningen.
            Det är så vi bygger det moderna samhället, och det är så vi bygger
            integration och möjliggör etablering.
          </note>
          <note>
            I det stora: Vi har en situation med 80 miljoner människor på
            flykt globalt i dag. Det är dubbelt så många som för bara tio
            år sedan. De är på flykt från krig och fattigdom. Klimatkrisen
            blir alltmer påtaglig och akut. Flyktingorganisationer har prognostiserat
            att 200 miljoner människor, utöver de som finns sedan tidigare,
            kommer att behöva fly enbart på grund av klimatet under de kommande
            tre decennierna. Det är en folkvandringstid med enorma utmaningar.
            Sverige kommer att vara en del av lösningen.
          </note>
          <note>
            Och i det lilla: Här i Sverige är folkbildningen en central nyckel.
          </note>
          <note>
            Fru talman! Det har uppmärksammats att folkbildningen, det vill
            säga studieförbunden, har varit utsatta för attacker. Vi vet att
            där det finns stora pengar finns också fusk, brottslighet, kriminalitet
            och organiserad brottslighet. Vi ser motsvarande attacker mot
            våra socialförsäkringssystem, mot CSN och studiemedlen. Vi såg
            en organiserad attack mot folkbildningen på Järva för några år
            sedan.
          </note>
          <note>
            Det här är inget att ta lätt på. Det är allvarligt. Vi måste
            skydda våra skattepengar mot fusk och kriminalitet. Skattemedel
            ska gå till det de är avsedda för. Vi måste skydda förtroendet
            för våra socialförsäkrings ­ system, för folkbildningen. Det handlar
            i slutändan om förtroendet för samhället och samhällskontraktet.
          </note>
          <note>
            Initiativ till granskningar och genomlysningar har tagits av
            både regeringen och folkbildningens aktörer själva. Också Riksrevisionen
            har inlett en granskning. Folkbildningsrådet lämnade en rapport
            för knappt två veckor sedan. De har på regeringens uppdrag svarat
            på vilka åtgärder som har vidtagits och som kommer att vidtas
            framöver.
          </note>
          <note>
            Jag delar utskottets bedömning i betänkandet att Folkbildningsrådets
            återrapportering och åtgärdspaket är gedigna. Regeringen bereder
            just nu också frågan om extern revision av folkbildningen. Det
            är något som vore bra om det kommer på plats.
          </note>
          <note>
            Fru talman! Att Miljöpartiet värnar om folkbildningen råder det
            knappast någon tveksamhet kring. Vi värnar, värdesätter och litar
            på folkbildningen. Tillit är ett centralt och viktigt begrepp
            inom folkbildningen.
          </note>
          <note>
            Mot den här grundläggande inställningen, som Miljöpartiet står
            för, står en helt motsatt syn och politik på folkbildningsområdet.
            Sverigedemo ­ kraterna och Moderaterna vill tvärtom minska stödet
            till folkbildningen. I stället för värnande, värdesättande och
            tillit uttrycks i de motio ­ ner som lämnats in av moderater och
            sverigedemokrater ett ifrågasättande och misstänkliggörande och
            till och med förslag om att lägga ned stora delar av folkbildningen.
            Så ska vi inte ha det. Jag tycker faktiskt att det känns bra att
            riksdagen nästa vecka, när vi går till beslut i det här ärendet,
            kom ­ mer att rösta nej till de motionerna och till hela den folkbildningspolitiken.
          </note>
          <note>
            Fru talman! Nu ska jag säga det rätt: Jag yrkar bifall till förslaget
            i betänkandet och avslag på alla motioner.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 maj.)
          </note>
          <note>
            § 19 Afrika
          </note>
          <note>
            Utrikesutskottets betänkande 2020/21:UU16
          </note>
          <note>
            Afrika
          </note>
          <note>
            föredrogs.
          </note>
          <note>
            Anf. 173 MARKUS WIECHEL (SD):
          </note>
          <note>
            Fru talman! Vi debatterar nu utrikesutskottets betänkande 16
            Afrika , som innehåller ungefär 40 motionsyrkanden från tre riksmöten.
          </note>
          <note>
            Historiskt kan vi se hur tidiga civilisationer frodades i Afrika,
            mycket tack vare ett omfattande nät av handelsrutter som knöt
            människor samman och möjliggjorde ekonomisk tillväxt. Vi kan också
            se att det möjliggjorde för flera av dåtidens mest avancerade
            samhällen att ta form.
          </note>
          <note>
            Fru talman! Det är inte bara historiskt utan även i dag som Afrika
            är betydelsefullt. Afrika är en oerhört viktig kontinent, och
            den blir inte mindre viktig med tiden. Tvärtom kommer det att
            krävas ett ännu större utrikespolitiskt engagemang i dessa frågor,
            inte minst när vi ser hur olika aktörer väljer att exploatera
            och köpa upp naturtillgångar eller vital infrastruktur på den
            afrikanska kontinenten. Här finns en enorm potential men också
            faror. Farorna gäller inte minst icke vänligt sinnade stater och
            aktörer som på ett hänsynslöst sätt tar för sig på bekostnad av
            främst de människor som bor i Afrika.
          </note>
          <note>
            En annan fara är den religiösa och etniska extremism som längre
            präglat flera afrikanska länder och därmed underblåst samt skapat
            krig, interna slitningar och misär.
          </note>
          <note>
            På den afrikanska kontinenten finner vi några av världens mest
            brutala islamistiska terrororganisationer: Islamiska staten, Boko
            Haram och al-Qaida men också grupper som Lord’s Resistance Army,
            en liten sekt som använder sig av hjärntvättade soldater – till
            stor del barn som sekten tidigare kidnappat.
          </note>
          <note>
            Det bör vara ett prioriterat arbete att bistå de afrikanska länderna
            med hjälp i kampen mot den här formen av extremism och terror.
            Olika former av västerländskt stöd till utsatta minoriteter, kanske
            främst sekulära och kristna, är i många fall helt avgörande för
            att dessa grupper över huvud taget ska överleva i vissa områden.
          </note>
          <note>
            Fru talman! Det finns flera sätt för Sverige, lilla Sverige,
            att hjälpa till för att få till en positiv utveckling som gynnar
            inte bara människor i andra länder utan även oss. Om det går bra
            där går det bra här. Och det handlar inte bara om pengar. Fred,
            goda relationer och en positiv ekonomisk utveckling kan skapas
            genom strukturella förändringar och genom att möjliggöra goda
            förhållanden. Det här är något vi alla bör sträva efter.
          </note>
          <note>
            Ett område som vi sverigedemokrater återkommande lyfter fram
            är situationen på Afrikas horn.
          </note>
          <note>
            Somalia har länge präglats av stridigheter mellan olika grupper.
            Samtidigt är Somalias offentliga förvaltning till följd av skumma
            partner och omfattande korruption långt ifrån en fungerande samarbetspartner,
            vilket såklart försvårar utvecklingsarbetet avsevärt. Vi kan heller
            inte påstå att läget har förbättrats särskilt mycket de senaste
            åren.
          </note>
          <note>
            Det finns dock en tydlig ljuspunkt i sammanhanget, och det är
            naturligtvis Somaliland.
          </note>
          <note>
            Somaliland är beläget i en av världens mest våldsamma regioner
            men har ändå präglats av fred och en positiv utveckling – trots
            att det inte erkänts som land av det internationella samfundet,
            vilket såklart försvårar dess möjligheter. Det uppfyller samtliga
            krav för att erkännas som ett självständigt land och har både
            välfungerande institutioner och en välfungerande demokrati – och
            det blir bara bättre. Somaliland skulle definitivt kunna fungera
            som föredöme för andra regioner runt om i världen som önskar mer
            självstyre.
          </note>
          <note>
            Tack vare det fredliga läget i Somaliland finns det vidare möjligheter
            att såväl effektivisera det administrativa arbetet i Somalia som
            att flytta administration närmare dem som berörs.
          </note>
          <note>
            Det är inte konstigt att den svenska ambassaden som arbetar med
            Somalia och Somaliland i dag ligger i Kenya. Givet säkerhetsläget
            är det svårt att jobba i Mogadishu, Somalias huvudstad. Men vi
            vet att Hargeysa, Somalilands huvudstad, är säkert. Där skulle
            inte vissa aktörer som i dag arbetar i Mogadishu behöva lägga
            mer än 50 procent av sin budget på säkerhet, som nu är fallet.
            Det behövs inte. Om vi placerar diplomater i Hargeysa kommer vi
            nära Somalia och kan främja en positiv utveckling i området.
          </note>
          <note>
            Hargeysa präglas av förhållandevis goda kommunikationer, inte
            minst då Somaliland är regionalt ledande inom områden som telekommunikation
            och mobila pengar.
          </note>
          <note>
            Vidare skulle en flytt bidra till att bryta den diplomatiska
            isolering vi ser i dag, som skadar utvecklingen i den här regionen
            och omöjliggör nya investeringar.
          </note>
          <note>
            Genom upprättandet av en ambassad i Somaliland som även ansvarar
            för Somalia stärker vi landets legitimitet samtidigt som vi möjliggör
            nya investeringar. Etablerandet av nätverk och utökade samarbeten
            mellan svenska myndigheter och deras motsvarigheter i Somaliland
            skulle dess ­ utom stärka förutsättningarna för tillväxt, stabilitet
            och en positiv utveck ­ ling i hela den här regionen.
          </note>
          <note>
            Fru talman! Vi i Sverige bör ta vårt ansvar, och här har vi ett
            positivt exempel. Under förutsättning att Somaliland även på pränt
            inför religions ­ frihet och gör det möjligt för folk att ha vilken
            tro de vill bör Sverige erkänna Somaliland som en självständig
            stat.
          </note>
          <note>
            Avslutningsvis, fru talman: Fred, goda relationer och en positiv
            ekonomisk utveckling gynnar också Sverige. Det har jag sagt tidigare,
            och det säger jag igen. Det är också ett av de starkaste skälen
            till att vi måste vända blicken mot Afrika.
          </note>
          <note>
            Jag vill av den anledningen yrka bifall till reservation 6, men
            jag står naturligtvis bakom även övriga SD-reservationer i betänkandet.
          </note>
          <note>
            Anf. 174 YASMINE POSIO (V):
          </note>
          <note>
            Frau talman! Afrika är en kontinent i snabb förändring, men utveck
            ­ lingen och den ekonomiska tillväxten är långt ifrån entydig.
            I Afrika bor det ungefär 1 miljard människor i över 50 länder,
            och varje land har sin egen historia och sin egen unika situation.
          </note>
          <note>
            En erfarenhet som präglar hela kontinenten är den koloniala historien,
            då imperialistiska europeiska stater stred om att kolonisera Afrika.
            Den dåtida kolonialismen har i dag på många sätt ersatts av en
            nykolonialism. Afrika är världens rikaste kontinent när det gäller
            naturtillgångar samtidigt som människorna som lever där tillhör
            de fattigaste i världen.
          </note>
          <note>
            Orsaken till detta är att makten och kontrollen över naturresurserna
            fortfarande finns utanför Afrikas gränser. Stormakter och internationella
            företag blandar sig fortfarande i de afrikanska ländernas affärer,
            och detta har pågått ända sedan kolonialismen officiellt försvann.
          </note>
          <note>
            Att länderna inte kontrollerar sina egna tillgångar försvårar
            den demokratiska utvecklingen, och detta måste ändras. Dessutom
            måste det införas krav på att företag har sjysta arbetsvillkor
            och betalar sjysta löner, i enlighet med environmental and human
            rights due diligence, och att världens länder inför land-för-land-rapportering
            så att skatter blir kvar i de länder där de hör hemma och kan
            bidra till välfärdsbygge.
          </note>
          <note>
            Etiopien, Eritrea, Somalia och Djibouti på Afrikas horn är också
            drabbade av den koloniala historien. Lägg till auktoritära, våldsamma
            styren, utdragna krig och svältkatastrofer orsakade av extrem
            torka. Trots vissa demokratiska ljusglimtar pågår brott mot de
            mänskliga rättigheterna i samtliga länder. Krig och konflikter
            har även bidragit till att regeringarna inte klarar av att tillgodose
            befolkningens behov av hälso- och sjukvård, utbildning, bostäder
            eller rimlig levnadsnivå. En klar majoritet av människorna på
            Afrikas horn lever i fattigdom. Yttrandefriheten är kraftigt begränsad.
          </note>
          <note>
            Vi i Sverige känner ju väl till journalisten Dawit Isaak, som
            suttit fängslad i Eritrea i snart 20 år utan tillgång till rättvis
            rättegång, egen advokat eller läkarvård. Han har inte heller fått
            träffa sin familj eller fått ta emot konsulärt stöd. Det är bra
            att vi i riksdagen tillkännagav för regeringen att en oberoende
            utredning om vad regeringen gjort i fallet ska tillsättas. Det
            är ett sätt att visa den eritreanska regimen att vi på intet sätt
            accepterar dess agerande när deras gäller Dawit Isaak.
          </note>
          <note>
            Fru talman! Våld och trakasserier mot hbtqi-personer är vanligt.
            På Afrikas horn är homosexualitet förbjudet i samtliga länder.
            Somalia är ett av sex länder i världen där hbtqi-personer kan
            dömas till döden.
          </note>
          <note>
            Kvinnor och barn drabbas hårdast av den utbredda fattigdomen
            och det auktoritära, patriarkala styret. Diskriminering och marginalisering
            på grund av kön är fortfarande mycket vanligt förekommande, liksom
            mäns våld mot kvinnor och flickor. Trots att ansträngningar görs
            på flera håll för att skydda flickor och kvinnor är förekomsten
            av våldtäkt och andra sexuella övergrepp utbredd. Fortfarande
            är kvinnlig könsstympning vanligt förekommande även om vissa framsteg
            har gjorts.
          </note>
          <note>
            Pandemin har förstärkt denna allvarliga situation på Afrikas
            horn, och därför måste den rika världen se till att hela världen
            vaccineras. Många ställer upp med pengar till Covax, som är den
            organisation som ska se till att fattiga länder får både vaccin
            och stöd till distribution och vaccinering. Det räcker tyvärr
            inte då produktionen av vaccin är för liten och priset för högt.
            Därför måste patenten hävas under pandemin. Först då får vi upp
            produktionen och får dessutom ett lägre pris per dos.
          </note>
          <note>
            Fru talman! Redan innan Etiopiens premiärminister Abiy fick Nobels
            fredspris stod landet inför en konflikt, som sedan briserade och
            ökade det mänskliga lidandet och skapade instabilitet i hela regionen.
            När den etiopiska regeringen med hänvisning till coronapandemin
            sköt upp de planerade val som skulle hållas i augusti till september
            2020 valde delstatsstyret i Tigray att gå vidare med lokala val.
            Nu pågår ett inbördeskrig i området Tigray i norra Etiopien.
          </note>
          <note>
            Omkring 2 000 människor har identifierats efter att ha dödats
            i massakrer i Tigray. Våldet mot civila i området har nått fruktansvärda
            nivåer, och hur många som faktiskt har dött är det ingen som vet.
            Den medicinska hjälporganisationen Läkare Utan Gränser har tidigare
            rapporterat att över 100 hälso- och sjukvårdsmottagningar har
            vandaliserats och förstörts.
          </note>
          <note>
            Utöver detta används sexuellt våld som vapen. Kvinnor och flickor
            i Tigray vittnar om hemska övergrepp som begås. Amnesty International
            och Civil Rights Defenders har rapporterat om en explosion av
            sexuellt våld. Den etiopiska regeringen har hävdat att den militära
            operationen är strikt riktad mot Tigreanska folkets befrielsefront.
            Men det som sker är inte enbart strider mellan arméer, miliser
            och paramilitära grupper utan inkluderar även attacker mot den
            civila befolkningen där sexuellt våld används som vapen.
          </note>
          <note>
            Med tanke på att Abiy har fått Nobels fredspris och att Etiopien
            länge varit en mottagare av svenskt bistånd har Sverige en viktig
            roll när det gäller att uppmärksamma det fruktansvärda sexuella
            våldet, som måste brytas.
          </note>
          <note>
            Fru talman! Djibouti består till största delen av öken och saknar
            nästan helt naturtillgångar och odlingsbar mark. Landet är starkt
            beroende av bistånd. Inkomsterna från hamnen i huvudstaden är
            bland de viktigaste för landets ekonomi.
          </note>
          <note>
            Det är inte bara handel och affärsverksamhet som lockas till
            Djibouti tack vare det strategiska läget. Ingen annanstans finns
            det så stor militär närvaro från andra länder som i Djibouti.
            Frankrike, USA, Japan, Italien och Kina har militärbaser i landet.
            Detta bidrar inte bara till ökad spänning mellan de militära stormakterna
            utan även till en militarisering av Afrikas horn.
          </note>
          <note>
            Det viktigt att uppmärksamma vilka konsekvenser den höga utländska
            militära närvaron i landet får för militariseringen av den övriga
            kontinent ­ en. Sverige bör därför verka för minskad militarisering
            av Afrikas horn. Härmed, fru talman, vill jag yrka bifall till
            reservation nummer 3.
          </note>
          <note>
            I dag har jag fokuserat på kolonialismens arv och hur vi skulle
            kunna bryta det arvet, och jag har valt att lyfta vissa delar
            av Afrikas horn. Mer finns att läsa i Vänsterpartiets motioner
            om Nordafrika, Afrika söder om Sahara och Afrikas horn.
          </note>
          <note>
            Som jag sa i inledningen är Afrika en kontinent med över 50 länder
            och över 1 miljard invånare. Det finns mycket att säga om Afrika
            och den snabba förändring som sker där – om människornas behov,
            drömmar och potential.
          </note>
          <note>
            För Vänsterpartiet är demokrati och mänskliga rättigheter inte
            förhandlingsbara. Vi försvarar FN:s deklaration om de mänskliga
            rättigheterna, där bland annat mötesfrihet, organisationsfrihet,
            religionsfrihet, strejkrätt, yttrandefrihet samt allmänna, fria
            och hemliga val framhålls som nödvändiga beståndsdelar i ett demokratiskt
            samhälle. Lika stor vikt läggs vid sociala framsteg och förbättrade
            levnadsvillkor. Det innebär att rätten till arbete, utbildning,
            bostad, vård, omsorg och kultur är nödvändig för ett människovärdigt
            liv och ett demokratiskt samhälle. Det är först när alla människor
            har möjlighet att bestämma över sina egna liv som verklig demokrati
            kan uppnås.
          </note>
          <note>
            Anf. 175 GUDRUN BRUNEGÅRD (KD):
          </note>
          <note>
            Fru talman! I år är det 60 år sedan FN:s generalsekreterare Dag
            Hammarskjöld omkom i en flygolycka på väg till ett möte med president
            Tshombe i utbrytarrepubliken Katanga i det nyligen självständiga
            Kongo. Regelrätt krig pågick. Kongo ville ogärna gå miste om det
            mineralrika Katanga. Mötet skulle hållas strax söder om gränsen,
            i Nordrhodesia, som fortfarande var en brittisk koloni.
          </note>
          <note>
            Kraschen i Ndola, där nio svenskar och ytterligare en handfull
            personer miste livet, utspelade sig i svallvågorna av den dekolonisationsprocess
            som pågick i Afrika. Hammarskjöld tolkade FN-stadgan som ett stöd
            för ländernas befolkningars rätt till självbestämmande. Det säger
            sig självt att det fanns stort motstånd bland de gamla kolonialmakterna.
          </note>
          <note>
            Många i denna kammare är väl orienterade om Kongos kolonialhistoria
            och den rovdrift som den belgiske kung Leopold bedrev. På 1800-talet
            gjorde jakten på elfenben och gummi att lokalbefolkningen utsattes
            för slavarbete, misshandel, vedervärdiga stympningar och nedbrända
            byar. Kongos befolkning beräknas ha halverats under den aktuella
            perioden. Det är värt att notera att det var en svensk baptistmissionär,
            Edvard V. Sjöblom, som slog larm om övergreppen, väckte världsopinionens
            vrede och tvingade fram förändringar.
          </note>
          <note>
            På Dag Hammarskjölds tid som FN:s generalsekreterare på 1950-
            och början av 1960-talet var det framför allt koppar- och uranfyndigheterna
            i Katanga som var fokus för de olika intressena. I dag är det
            mineraler som kobolt och olika jordartsmetaller som vi behöver
            till våra läsplattor, men även guld och diamanter. I spåren förslavas
            människor, stora som små, och kvinnor utsätts för grymt systematiskt
            sexuellt våld.
          </note>
          <note>
            Fru talman! Det var en viktig symbolhandling att Nobels fredspris
            häromåret tilldelades doktor Denis Mukwege, som mitt i den miljön
            med risk för sitt eget liv reparerar kvinnor som fått sina underliv
            förstörda av övergreppen. Men varför betraktas han som så farlig
            att han har utsatts för flera mordförsök? Jo, han pekar på mekanismerna
            bakom våldet – vinst ­ intressena bakom gruvdriften, korruptionen
            och cynismen hos makthavare men även hos oss, som blundar för
            konsekvenserna av våra materialistiska behov.
          </note>
          <note>
            Likaväl som man numera kan svartlista diamanter vilkas ursprung
            kan spåras till konfliktområden borde vi markera tydligare mot
            handel med andra konfliktmineraler som utvinns och kommersialiseras
            utan respekt för vare sig människovärde, fackliga rättigheter
            eller hänsyn till naturen och miljön. Här behöver Sverige vara
            ett föregångsland.
          </note>
          <note>
            Men, fru talman, varför talar jag så mycket om Kongo när de motioner
            som behandlas i dagens betänkande främst berör andra delar av
            Afrika?
          </note>
          <note>
            Joseph Conrad beskrev Kongo som Afrikas svarta hjärta. Mycket
            av Kongos historia kan stå som symbol för andra delar av kontinenten,
            men definitivt utan kalkerpapper, för förtrycket kan ha tagit
            sig olika uttryck under olika kolonialmakter och dekolonisationsprocessen
            likaså. I den postkoloniala tiden har länderna också utvecklats
            olika.
          </note>
          <note>
            Själv är jag mer hemmastadd i Östafrika med Uganda, Kenya och
            Tanzania efter att ha arbetat fyra år i Tanzania – jag har fortfarande
            dagliga kontakter där – pluggat swahili i Kenya och gjort flera
            besök i Vimmerbys vänort Mukono i Uganda.
          </note>
          <note>
            Fru talman! I många afrikanska länder har demokratins utveckling
            varit minst sagt ryckig: ett steg framåt, två steg bakåt och sedan
            ett litet steg framåt igen.
          </note>
          <note>
            Det finns de som menar att Sverige därför borde dra tillbaka
            biståndet till länder där mänskliga rättigheter som yttrandefrihet,
            mötesfrihet och journalistisk frihet kränks och där kvinnors sexuella
            och reproduktiva hälsa ligger långt ned på dagordningen. Kristdemokraterna
            är dock av en annan uppfattning. Om en regering inskränker mänskliga
            fri- och rättigheter ska vi inte överge landets invånare. Det
            skulle exempelvis kunna innebära att grundläggande strukturer
            för hälso- och sjukvård och utbildning kollapsar. Det slår hårdare
            mot den lilla människan än mot makthavarna.
          </note>
          <note>
            Tvärtom finns det desto större skäl att finnas kvar men i större
            utsträckning verka genom och stärka civilsamhället. Genom att
            bidra till att skola kyrkor, organisationer och fackförbund i
            demokratiskt arbete kan vi stödja utvecklingen i rätt riktning,
            och fler är rustade att ta plats när det demokratiska läget förbättras.
            I väntan på det bör vi i högre grad använda biståndet för att
            pressa länder där utvecklingen går åt fel håll.
          </note>
          <note>
            Vi stöder principen om mer för mer. Även om man inte bör dra
            tillbaka biståndet måste Sverige vara tydligt i dialogen. Vi bör
            även, som professor Bo Rothstein påpekat, stötta nationerna i
            strukturer som motverkar korruption, som oberoende revisionsmyndigheter
            och så vidare.
          </note>
          <note>
            Dessutom är det långt mer framgångsrikt och kostnadseffektivt
            att som PMU Interlife genom doktor Mukwege och hans medarbetare
            i Demokratiska republiken Kongo stärka kvinnors rättigheter genom
            lokala kyrkoledare. De finns på plats sedan länge. De har ett
            förtroende och en auktoritet i samhället, jämfört med en statlig
            organisation, som kommer inflygande utan någon direkt kontakt
            med lokalsamhället och lika snabbt lämnar området igen.
          </note>
          <note>
            Fru talman! I en debatt om Afrika är det nödvändigt att också
            nämna den pågående krisen i Tigray. Rapporterna därifrån kan inte
            förbigås, med stora flyktingskaror med människor som har förlorat
            allt i flykten undan besinningslöst våld och fasansfulla sexuella
            övergrepp på kvinnor och flickor. I denna situation behövs diplomati
            för att lösa konflikten men ock ­ så stora humanitära hjälpinsatser.
          </note>
          <note>
            Fru talman! På stora delar av den afrikanska kontinenten pågår
            våldsamma strider mot islamistiska terrororganisationer och rebellgrupper.
            Islamiska staten, al-Qaida, Boko Haram och al-Shabab är alla verksamma
            i Afrika, och i många fall är det fråga om en kombination av etniska
            och religiösa konflikter.
          </note>
          <note>
            Förutom i Egypten och Mali pågår konflikter i exempelvis Niger,
            Bur ­ kina Faso, Nigeria, Tchad, Kamerun och Somalia men även
            i Moçam ­ bique , vilket vi sett exempel på helt nyligen. I konflikterna
            har den extrema förföljelsen av kristna ökat. Nigeria är enligt
            Open Doors och Global Watch det land där det är allra farligast
            att vara kristen. al-Shabab har också gjort flera blodiga räder
            in på kenyanskt territorium, bland annat häromåret på en internatskola
            där alla elever som inte avsvor sig sin kristna tro avrättades.
            En al-Shabab-cell fanns för några år sedan planterad i Tan ­ zania
            och gjorde attacker riktade mot polis och journalister för att
            destabi ­ lisera regimen men stoppades av tanzanisk militär.
          </note>
          <note>
            Kristdemokraterna anser att EU både genom sitt biståndsarbete
            och sina militära insatser ska stödja de afrikanska länderna i
            kampen mot extre ­ mism och terror. Den extrema förföljelsen av
            kristna och de väpnade kon ­ flikterna och sönderfallet i Libyen
            visar att framtida militära EU-interven ­ tioner måste innehålla
            en långsiktig färdplan. De blodiga inbördeskrig som pågått i Libyen
            sedan 2014 måste få ett slut, och EU:s stöd med fokus på terrorbekämpning,
            migration och demokratisk utveckling är helt avgöran ­ de.
          </note>
          <note>
            Fru talman! Med detta yrkar jag bifall till Kristdemokraternas
            reserva ­ tion 6 om religiös extremism.
          </note>
          <note>
            Anf. 176 OLLE THORELL (S):
          </note>
          <note>
            Fru talman! I dag debatterar vi utrikesutskottets betänkande
            16, som fokuserar på Västafrika, Sydafrika och Afrikas horn. Jag
            vill börja med att yrka bifall till utskottets förslag och avslag
            på samtliga reservationer.
          </note>
          <note>
            Afrika är en oerhört mångfasetterad kontinent med 55 länder och
            över en 1 miljard invånare. Det är omöjligt att i en debatt täcka
            allt som finns där. Jag ska därför fokusera på den aktuella situationen
            i Afrikas horn.
          </note>
          <note>
            När premiärminister Ahmed Abiy kom till makten 2018 var det i
            ett läge då landet stod inför en oerhört svår situation. Under
            EPRDF:s nära tre decennier långa styre skedde omfattande övergrepp
            mot mänskliga rättigheter. Stora delar av oppositionen var i exil,
            i Ogaden pågick massakrer och det var oroligheter mellan amhara
            och oromo, de största folkgrupperna. Dessutom var pressfriheten
            en av de sämsta i världen och yttrandefriheten likaså.
          </note>
          <note>
            Därför blev många både i Etiopien och världen positivt överraskade
            när premiärministern bad om ursäkt för de övergrepp som skett
            och utlovade att landet skulle slå in på en demokratisk väg. Oppositionspartier
            som befann sig i exil välkomnades hem igen, tusentals politiker
            och journalister släpptes ut ur fängelse och försonings- och sanningskommissioner
            tillsattes.
          </note>
          <note>
            Men processen har hela tiden varit skör, och efter att covid
            bröt ut i världen valde regeringen i Etiopien att skjuta upp de
            val som skulle hållits 2020 till i juni i år. Detta bidrog till
            att öka misstänksamheten mellan oppositionen och regeringen. Dessutom
            har oppositionen anklagat regering ­ en för att inte vara seriös
            i den nationella dialog som upprättades.
          </note>
          <note>
            Man ska veta att EPRDF var en koalition av många etniskt baserade
            partier, varav det ledande var TPLF som kommer från regionen Tigray.
            De beslöt att i strid med den federala regeringens beslut hålla
            egna val på hösten 2020. Detta bidrog till att ytterligare öka
            spänningarna i landet. Till slut hamnade parterna i ett läge där
            TPLF inte erkände regeringen för att den inte var vald och där
            regeringen inte erkände TPLF för att de hade hållit illegitima
            val. Kort därefter, den 4 november, i skuggan av presidentvalet
            i USA, utbröt den väpnade konflikten i Tigray.
          </note>
          <note>
            Kriget i Tigray, som andra ledamöter redan har nämnt, har fått
            förödande effekter och har ännu inte nått ett fredligt slut. Centralregeringen
            införde strikt censur när den militära invasionen inleddes, men
            trovärdiga rapporter från många olika håll har kommit om massakrer,
            utomrättsliga avrättningar, etnisk rensning och sexuellt våld
            i västra Tigray och förstörelse av sjukhus, hälsokliniker och
            andra viktiga institutioner.
          </note>
          <note>
            Tiotusentals människor är på flykt. En del har tagit sig till
            Sudan, andra finns i läger i västra Tigray. Nu rapporteras också
            allt större svårigheter att få fram föda till de utsatta. Jordbruket,
            som redan tidigare var svårt ansatt, har fallit ihop, och nu hotar
            en svältkatastrof.
          </note>
          <note>
            Till bilden hör också att eritreanska trupper invaderade Tigray
            i samband med invasionen. Att detta skedde i samförstånd med den
            etiopiska centralregeringen har knappast underlättat det fredsarbete
            som behövs.
          </note>
          <note>
            De krigsbrott som har skett gällande utomrättsliga avrättningar,
            plundringar, sexuellt våld, etniska rensningar och så vidare måste
            det utkrävas ansvar för. Därför är det välkommet att Etiopien
            har sagt att de som begått sådana brott kommer att lagföras. Vi
            vill förstås att också Eritrea utlovar motsvarande.
          </note>
          <note>
            Spänningar finns också i andra delar av Etiopien, en del med
            långa rötter. Situationen i Oromia, landets största provins, har
            inte fått internationell uppmärksamhet, men det står klart att
            regimens polisiära framfart har varit mycket brutal. Partier har
            förtryckts och ledande politiker fängslats i olika delar av landet.
            Rättegångarna mot dem har försenats eller skjutits upp gång på
            gång. Det är viktigt att dessa fångar får rättvisa rättegångar
            där åtalen prövas och att garantier skapas för att mänskliga rättigheter
            respekteras i framtiden.
          </note>
          <note>
            Nyligen rapporterades att etniska amharer i regionen Wollega
            drabbats av en massaker med många offer. Under förra året uttryckte
            vår utrikesminister Ann Linde oro över attacker mot kristna ortodoxa.
            Det har också kommit uppgifter om att oromer i närliggande områden
            drabbats av svåra övergrepp. Dessa rapporter tycks bekräfta att
            spänningarna mellan landets olika folkgrupper blivit allt allvarligare.
          </note>
          <note>
            Omvärlden måste kräva ett omedelbart och totalt vapenstillestånd
            i Tigray. Detta kräver också att den eritreanska inblandningen
            i Tigray verkligen upphör, som nu utlovats. Det bör ske under
            internationell övervakning. Grund måste läggas för en genuin och
            hållbar fred. Inget tyder på att detta kommer att ske utan aktivt
            stöd från Förenta nationerna, med stöd av andra internationella
            institutioner.
          </note>
          <note>
            Omvärlden har också ett ansvar för att säkerställa att rättvisa
            skipas för de många etiopier som drabbats svårt av våldshandlingar
            och förtryck. De massakrer som begåtts i olika delar av Etiopien,
            ofta med etniska förtecken, bör utredas av oberoende internationella
            institutioner. Sanningen måste komma fram.
          </note>
          <note>
            Att utkräva ansvar för vad som skett och samtidigt bygga fred
            är förstås en enorm utmaning. Det är inte minst därför Sveriges
            stöd är så viktigt. Vi förespråkar också att den nationella dialogen
            återupptas på en genuin grund.
          </note>
          <note>
            Som jag tidigare nämnt kräver Sverige tillsammans med EU att
            Eritrea lämnar Tigray. Gällande situationen i Eritrea för övrigt
            är landet fortfaran ­ de en enpartistat utan yttrandefrihet och
            fungerande rättssystem. Det förekommer grova kränkningar av mänskliga
            rättigheter.
          </note>
          <note>
            I Eritrea sitter fortfarande den svensk-eritreanske journalisten
            Dawit Isaak fängslad sedan snart 20 år. Han fängslades tillsammans
            med andra journalister och oppositionella. Sverige måste medges
            tillträde till honom i enlighet med § 36 i Wienkonventionen, och
            vi vill förstås samfällt, alla i denna riksdag i detta land, att
            han omedelbart ska friges.
          </note>
          <note>
            I utskottet är vi överens om att Sverige för övrigt, såväl som
            enskilt land som inom EU och FN, bör understödja en demokratisk
            utveckling, förstärka respekten för mänskliga rättigheter och
            medverka till uppbyggande av ett rättssamhälle i Eritrea.
          </note>
          <note>
            Jag tänkte avsluta med att nämna en av de viktigaste tematiska
            frågorna för Afrikas utveckling, nämligen bekämpandet av korruption.
          </note>
          <note>
            Jag är glad att vårt utskott och riksdagen tar den här frågan
            på största allvar. Det finns ett genuint engagemang i alla partier
            för att komma till rätta med det här oerhört omfattande hindret
            för utveckling tvärs över Afrika. Utan en god samhällsstyrning
            blir det svårare att bygga institutioner, utveckla demokratin
            och bekämpa fattigdomen. Som professor Bo Roth ­ stein berättade
            i sin dragning för utskottet är avsaknaden av ett socialt kontrakt
            och bristande kvalitet i den offentliga förvaltningen stora delar
            av förklaringen.
          </note>
          <note>
            Korruptionen är ett jättelikt problem tvärs över Afrika, men
            det finns undantag som till exempel Botswana. Där finns det tydliga
            demokratiska institutioner och ansvarsutkrävande av politikerna
            i val. Dessutom har po ­ litikerna i Botswana inte burit på arv
            av korruption. Det gör att utveck ­ lingen i Botswana har varit
            god utifrån både MR och tillväxt.
          </note>
          <note>
            Svenskt utvecklingssamarbete och dialog med afrikanska länder
            ska alltid ha ett klart fokus på att bygga ett fungerande, demokratiskt,
            fritt och öppet samhälle. I ett sådant samhälle måste korruption
            alltid bekämpas.
          </note>
          <note>
            Nu har jag nämnt några delar av betänkandet. Jag vill tacka alla
            ledamöter i utskottet för ett konstruktivt arbete och ett genuint
            engagemang för denna mångfasetterade kontinent.
          </note>
          <note>
            Anf. 177 HELENA ANTONI (M):
          </note>
          <note>
            Fru talman! Afrika är en stor kontinent som inte riktigt går
            att beskriva som ett Afrika. Afrika består av 55 individuella
            länder med olika förutsättningar, varför vi valt att lyfta våra
            synpunkter i ett särskilt yttrande.
          </note>
          <note>
            Samtidigt är det viktigt att beskriva hur pandemin har drabbat
            just denna kontinent extra hårt. På lite drygt en vecka stängdes
            världen ned, vilket fick förödande konsekvenser för många miljoner
            människor i Afrika. För att ge ett talande exempel kunde vi se
            hur en stor del av Etiopiens intäkter helt försvann på grund av
            att exporten av exempelvis blommor och grönsaker totalt dog med
            nedstängningarna. Detta ledde till att många förlorade sina jobb,
            sina inkomster och därigenom många av sina friheter.
          </note>
          <note>
            De senaste decennierna har stora framsteg vad gäller global hälsa
            gjorts, men i pandemins spår utmanas flera av dessa framsteg.
            Exempelvis ställs livsviktiga vaccinationsprogram på paus när
            sjukvården lägger all kraft på covid-19. Det är mycket oroande,
            och det är viktigt att snabbt få igång vaccinationsprogram igen
            för att inte nya hälsokriser ska uppstå.
          </note>
          <note>
            Samtidigt som vi kan konstatera att det är viktigt att vaccin
            mot covid-19 når fram är det viktigt att förtydliga att det är
            de ekonomiska effekterna som slår allra hårdast mot de mest utsatta
            i Afrika. För många är det inte ett alternativ att stanna hemma
            om man haft turen att ha kvar sitt arbete. Många lever från dag
            till dag och har inte möjlighet att undvika smitta genom att inte
            lämna hemmet. Det är alarmerande att det är den ekonomiska nedgången
            som oroar mest och får störst konsekvenser.
          </note>
          <note>
            Fru talman! Ökad fattigdom i pandemins spår riskerar att leda
            till allvarliga konsekvenser. Exempelvis ser vi att antalet barnäktenskap
            ökar när familjer helt enkelt inte har råd att försörja sina barn
            längre. FN beräknar att cirka 13 miljoner flickor kommer att giftas
            bort mellan 2020 och 2030 som en direkt följd av covid-19.
          </note>
          <note>
            Det är viktigt, tror jag, att vara ödmjuk inför hur mycket turen
            spelar roll i utformningen av ens liv. Jag hade turen att födas
            i USA och växa upp i Sverige. Det är två länder där mitt värde
            som människa aldrig har ifrågasatts och där mina föräldrar aldrig
            har behövt ställas inför beslutet att behålla mig eller ha mat
            på bordet. Jag har haft det bättre än de flesta flickor och kvinnor
            i världen, vilket bland annat har gett mig möjligheten att stå
            och prata om detta här i dag. Det förpliktigar, tycker jag.
          </note>
          <note>
            Mer behöver göras för att garantera flickors och kvinnors rättigheter,
            och det oroar mig något enormt att pandemin har en så stor påverkan
            på kvinnors situation världen över. Bara tidigare i dag fick vi
            information i utrikesutskottet om att det är kvinnorna som får
            det allra svårast i spåren av pandemin. I de västra och centrala
            delarna av Afrika gifts högst andel flickor bort, ungefär fyra
            av tio.
          </note>
          <note>
            De senaste tio åren har vi dock sett framgångar på detta område.
            Bland annat har antalet barnäktenskap minskat med en tredjedel
            i Etiopien. Men på grund av pandemin går nu utvecklingen åt fel
            håll.
          </note>
          <note>
            Vi kan även se att det könsrelaterade våldet ökar, att könsstympningarna
            ökar och att tillgången till preventivmedel minskar. I Uganda
            och Sydsudan rapporteras det om en ökning av våld mot kvinnor
            i hemmet, och i Zimbabwe har det könsrelaterade våldet ökat med
            100 procent.
          </note>
          <note>
            Fru talman! Ekonomisk press leder till desperata överlevnadsåtgärder
            som prostitution, barnarbete eller barnäktenskap. Kvinnors kroppar
            förvandlas till handelsvaror. Det blir därför tydligt för mig
            att prio ett måste vara att få igång ekonomin igen. Ökad tillväxt
            är vägen ur fattigdom och förtryck med positiva följder i alla
            led. Det har vi kunnat se de senaste 22 åren då extremfattigdomen
            har minskat successivt. Tyvärr tog den utveck ­ lingen stopp 2020,
            och extremfattigdomen ökade igen för första gång ­ en på 22 år.
          </note>
          <note>
            Världsbanken har beräknat att cirka 150 miljoner människor globalt
            kan komma att falla under fattigdomsgränsen. I Afrika finns det
            risk att antalet människor i extremfattigdom ökar med 40 miljoner
            kommande år. Det är fullkomligt ohållbart och en utveckling som
            inte tar stopp med pan ­ demins slut. Det är därför viktigare
            än någonsin att resultatorienteringen i biståndspolitiken prioriteras
            högre. Världens rikaste länder har ett ansvar att bistå världens
            fattigaste länder med resurser och kunskap, men detta måste präglas
            av en stark resultatorientering som genomsyrar alla led.
          </note>
          <note>
            Det är inte bistånd som driver utveckling, utan det är ekonomisk
            tillväxt som utgör den viktigaste kraften för att skapa hållbart
            välstånd. Och tillväxten drivs av människor som förverkligar sina
            drömmar och som får möjlighet att bygga sig ett bättre liv och
            därigenom hjälpa andra. Det är enskilda människor som med sina
            drömmar och idéer gör världen bättre.
          </note>
          <note>
            Afrika står inför enorma utmaningar många år framöver, och just
            därför måste vi ta ett större ansvar för det bistånd Sverige står
            för. I en tid då det talas om förlorade år eller till och med
            decennier måste det svenska biståndet göra skillnad, och gör det
            inte det måste vi våga tänka om.
          </note>
          <note>
            Forskning visar att den ekonomiska tillväxten till ytterst liten
            del är biståndets förtjänst. Därför är åtgärder för att främja
            ekonomisk tillväxt, internationell handel och förbättrat företagsklimat
            helt avgörande för att nå biståndspolitikens mål att utrota fattigdom
            och förtryck.
          </note>
          <note>
            Fru talman! Inga svenska skattemedel ska försvinna i korruption
            eller hamna i fickorna på odemokratiska ledare som inte respekterar
            rättsstatens principer, demokrati eller mänskliga rättigheter.
            För att säkerställa att svenskt bistånd faktiskt leder till resultat
            och för att säkerställa att svenskt bistånd inte försvinner i
            korruption behövs en ambitionshöjning vad gäller kontroll och
            uppföljning av biståndet. Det ligger i Sveriges, svenska skattebetalares
            och mottagarländernas intresse att inga svenska biståndskronor
            försvinner i korruption.
          </note>
          <note>
            Kriser förpliktigar när det gäller att ifrågasätta gamla strukturer
            och sanningar. Målet med utvecklingsbiståndet måste vara att det
            en dag inte kommer att behövas. Det kan låta hårt, men för mig
            betyder det raka motsatsen, för i grunden måste det handla om
            på vilket sätt biståndet gör mest nytta. Har man inte det för
            ögonen är det väldigt lätt att trampa fel.
          </note>
          <note>
            Biståndspolitikens mål ska vara att utrota fattigdom och förtryck.
            Men att arbeta för detta utan en vision om att biståndet en dag
            inte kommer att behövas är oärligt. Att önska fred på jorden utan
            att aktivt jobba för det är att bara drömma.
          </note>
          <note>
            Fru talman! Jag må vara ung och kanske en gnutta naiv, men visionen
            om en bättre värld tror jag att de flesta av oss delar. Jag och
            Moderaterna vill att vi tar steget och uttalar det vi en dag hoppas
            uppnå med Sveriges engagemang i världen.
          </note>
          <note>
            Anf. 178 YASMINE POSIO (V) replik:
          </note>
          <note>
            Fru talman! Vi har alla drabbats av pandemin, och många av oss
            har förlorat en eller flera nära och kära, blivit av med jobbet
            eller sett våra livsverk gå i konkurs. Barn och ungdomar mår psykiskt
            dåligt av att inte få gå till skolan och träffa sina vänner som
            vanligt.
          </note>
          <note>
            Detta gäller i ännu större utsträckning människor i fattiga länder.
            Många i Afrika har blivit av med sina inkomstmöjligheter, migrantarbetare
            kan inte längre skicka hem pengar till sina familjer och miljontals
            barn får inte gå till skolan.
          </note>
          <note>
            Isoleringen har lett till ökat manligt våld, även sexuellt, mot
            kvinnor. Fler flickor blir bortgifta och könsstympade i takt med
            att fattigdomen ökar. Allt fler journalister och människorättsaktivister
            har fängslats. Detta lyfte Helena Antoni i sitt anförande.
          </note>
          <note>
            Med anledning av den här utvecklingen har vi i Vänsterpartiet
            budgeterat för ett extra coronabistånd på 1 miljard för att bland
            annat hjälpa Afrika att komma igång igen.
          </note>
          <note>
            Moderaterna har valt en helt annan linje. De har mitt under en
            pandemi valt att minska biståndet till 0,7 procent av bni. Nästan
            16 miljarder kronor i minskning ska enligt Moderaternas trolleritrick
            ge mer och bättre bistånd.
          </note>
          <note>
            Om jag skulle ta en bil från Biskopsgården till Stockholm måste
            jag först tanka den för 500 kronor. Jag skulle såklart hellre
            lägga 350 spänn, men då skulle jag bara komma till Norrköping
            – även om det skulle vara trevligt att besöka Arbetets museum
            där.
          </note>
          <note>
            Det svenska biståndet värderas av OECD-Dac som top - notch i
            världen. Min fråga till Helena Antoni är vad som ska tas bort
            från biståndet. Är det stödet till hbtqi-aktivister i Afrika?
            Är det biståndet till mödrahälsovård? Eller är det stödet till
            kvinnor som utsätts för sexuellt våld på Afrikas horn? Är det
            barns utbildning som det ska skäras ned på? Vad, Helena Antoni,
            är det som ska tas från världens mest fattiga och utsatta?
          </note>
          <note>
            Anf. 179 HELENA ANTONI (M) replik:
          </note>
          <note>
            Fru talman! Tack för frågan, ledamoten Posio!
          </note>
          <note>
            Låt mig börja med att säga några ord om mitt engagemang i frågorna.
            Jag tror att det förenar mig och ledamoten. Det jag sa i mitt
            anförande kan inte annat än tolkas som att jag verkligen brinner
            för dessa frågor. Det gör även mitt parti. Det handlar mer om
            hur man väljer att angripa det.
          </note>
          <note>
            Moderaterna ser att vi har stora problem även här i Sverige.
            Och politik handlar om att prioritera. Det handlar inte om att
            ta en del av biståndet och flytta det någon annanstans, utan det
            handlar om prioriteringar, om var vi vill lägga pengarna. Vi ser
            att det finns ett stort gap i svensk biståndspolitik som inte
            handlar om kontroll och uppföljning. Där skulle det vara möjligt
            att göra ett mycket bättre arbete.
          </note>
          <note>
            Anf. 180 YASMINE POSIO (V) replik:
          </note>
          <note>
            Fru talman! Tack, Helena Antoni, för försöket att dupera dem
            som lyssnar på debatten, för försöket att ta sig till Stockholm
            utan att tanka bilen tillräckligt!
          </note>
          <note>
            Politik handlar som sagt om att prioritera. Jag prioriterar en
            jämlik, jämställd värld på ekologisk grund som går att leva på
            även för kommande generationer. Därför behövs bland annat ett
            starkt solidariskt bistånd.
          </note>
          <note>
            Moderaterna prioriterar skattesänkningar för redan välbesuttna,
            som dessutom ska ha bidrag till att få poolen rengjord och Armaniskjortan
            tvättad och struken. För att kunna ge mer till dessa människor
            som redan mycket har väljer Moderaterna alltså att ta från världens
            allra fattigaste. Låt mig påminna om att världens 22 rikaste män
            äger mer än alla kvinnor i Afrika gör, som om dessa 22 män arbetat
            mer än alla dessa kvinnor.
          </note>
          <note>
            Behoven i Afrika är så skriande att det inte räcker med bistånd,
            utan mer måste till. Det är fortfarande multinationella företag
            som gör vinst på Afrikas naturresurser medan människor utnyttjas
            skrupellöst exempelvis i gruvor.
          </note>
          <note>
            H uman rights and e nvironmental due diligence är ett verktyg
            för att se till att företag erbjuder sjysta arbetsvillkor och
            löner. Det om något skulle ta människor ur fattigdom. Jag undrar
            hur Helena Antoni ställer sig till det.
          </note>
          <note>
            Ett annat problem för länderna i Afrika är att de multinationella
            företagen smiter från skatterna. Det försvinner mer i skatteflykt
            än som ges i bistånd. Det är skatter som behövs för att bygga
            upp en välfärd som även de multinationella bolagen skulle ha nytta
            av. En stark välfärd ger välutbildad och frisk befolkning som
            kan utveckla företagen till att bli än mer bärkraftiga. Det är
            inget hittepå, utan forskning visar att jämlika samhällen leder
            till god samhällsutveckling på alla arenor. Det finns ett verktyg
            för att komma till rätta med skatteflykten, och det kallas land-för-land-rapportering.
            Jag undrar hur Helena Antoni ställer sig till det, fru talman.
          </note>
          <note>
            Anf. 181 HELENA ANTONI (M) replik:
          </note>
          <note>
            Fru talman! Vad gäller skatteflykt tror jag att jag och Yasmine
            Posio är överens. Detsamma gäller korruption överlag. Inga svenska
            skattemedel ska försvinna genom korruption. Som en tidigare ledamot
            lyfte upp i talarstolen tror jag att vi alla är överens om det.
            Skattemedel ska inte hamna i fickorna på odemokratiska ledare
            som inte respekterar rättsstatens principer, demokrati eller mänskliga
            rättigheter. Jag tror att det ligger i allas intresse, såväl Sveriges
            som svenska skattebetalares och mottagarländers.
          </note>
          <note>
            Jag tror också att det är viktigt att ha i åtanke att coronapandemin
            kommer att påverka världen och inte minst Afrika under många år
            framöver. Vi ser att extremfattigdom växer för första gången på
            22 år, vilket jag lyfte upp i mitt anförande. Men med vår biståndspolitik
            är Sverige fortfarande en av de största givarna i världen. Jag
            tror att ledamoten har missuppfattat det här lite. Hon får det
            nämligen att låta som att Moderaterna vill kapa biståndet vid
            knäna. Det är inte ens i närheten av det. Sverige skulle fortfarande
            vara en av de största biståndsgivarna i världen.
          </note>
          <note>
            Anf. 182 MAGNUS EK (C):
          </note>
          <note>
            Fru talman! Jag vill ta tillfället i akt att i debatten föra
            fram ett lite vidare perspektiv på utvecklingen i Afrika söder
            om Sahara, helt i linje med Centerpartiets särskilda yttrande
            i betänkandet.
          </note>
          <note>
            Det låter sig självklart inte göras att i ett anförande på åtta
            minuter adressera läget i varje land på den afrikanska kontinenten.
            Men jag vill ändå försöka ta upp en del av de stora utmaningar
            som vi ser går igen i land efter land i olika grad på den afrikanska
            kontinenten söder om Sahara.
          </note>
          <note>
            Det handlar först och främst om kampen mot fattigdom, om kampen
            mot hunger. Det handlar om strävan efter att skapa fria, demokratiska
            och jämställda samhällen. Det handlar om kampen mot korruptionen,
            som förruttnar samhället från insidan, och om kampen för fungerande
            rättsstater som ser till att samhällskroppen fortsätter att vara
            frisk. Det handlar om klimatförändringarnas negativa effekter
            för de redan mest utsatta och om strävan efter en hållbar utveckling
            för alla de hundratals miljoner unga människor som på den afrikanska
            kontinenten kämpar för och kräver en bättre framtid för sig och
            sina barn. Om det vill jag tala i kväll.
          </note>
          <note>
            Fru talman! Jag vill inleda med att tala om Sveriges och EU:s
            roll i att tillsammans med afrikanska stater, afrikanska människor,
            afrikanska civilsamhällesorganisationer, religiösa samfund och
            andra aktörer i partnerskap lösa de här utmaningarna. Om det är
            något jag tror på är det att vi behöver blicka framåt och ändra
            en del saker i hur vi från svenskt och europeiskt håll förhåller
            oss till den afrikanska kontinenten. Vi blir alldeles för ofta
            fast i ett von oben-perspektiv och har svårt att verkligen se
            oss själva som jämställda partner. Ibland blir vi också lite för
            nervösa för det här och plockar inte med oss de värderingar som
            har byggt Sverige och Europa fritt och starkt in i det här partnerskapet
            för utveckling.
          </note>
          <note>
            Fru talman! Inte minst är vi inte de enda som vill ha ett aktivt
            och dynamiskt förhållande med länderna i Afrika söder om Sahara.
            Det är inte så att Europa och Sverige kan luta sig tillbaka och
            tänka att andra inte kommer att försöka påverka utvecklingen på
            den afrikanska kontinenten och i en helt annan riktning än vi
            vill. Jag talar såklart främst om Kina och Kinas investeringar
            och försök att styra utvecklingen i afrikanska stater i en icke-demokratisk
            riktning. Jag talar om de kinesiska försöken att tillskansa sig
            makt över central infrastruktur, värdefulla naturtillgångar och
            förutsättningarna för en hållbar och framgångsrik utveckling.
            Vi har inte lyxen att tro att vi inte har en systemkonkurrens
            gentemot auktoritära stater som Kina, som vill sprida sina samhällsmodeller,
            när vi engagerar oss i partnerskap med afrikanska stater.
          </note>
          <note>
            Fru talman! Jag tror att det finns två vägar som vi kan gå här.
            Vi kan säga att kineserna vinner. Vi kan säga att auktoritära
            stater vinner. Vi kan säga att krafter som det kinesiska kommunistpartiet
            får vrida utvecklingen i fel riktning. Eller så kan vi ta en allvarlig
            och nykter fundering på vilket Afrika vi vill se inom en generation.
            Vill vi se länder där fler människor har lyfts ur fattigdom och
            som med tillförsikt kan se på framtiden och se en bättre framtid
            för sig och sina barn? Vill vi se ett pärlband av demokratiska
            vänstater som tillsammans hjälper till att balansera de auktoritära
            krafterna, och vill vi se en afrikansk kontinent där utvecklingen
            faktiskt har varit just hållbar såväl socialt som ekologiskt och
            ekonomiskt?
          </note>
          <note>
            För min del, fru talman, tror jag inte bara att det är det rätta
            utan faktiskt också det smarta att försöka göra allt vi kan för
            att Sverige och Europa ska bidra till det senare scenariot. Då
            måste vi också kunna samla oss från europeisk sida. Vi måste kunna
            vara ganska tydliga med vilket håll vi vill åt, och vi måste fundera
            på vad vi har att erbjuda för att hjälpa till att lösa de här
            utmaningarna. Och det måste ske i ett verkligt jämställt partnerskap.
            Annars kommer man att välja andra partner att försöka utvecklas
            tillsammans med.
          </note>
          <note>
            Fru talman! Några av de saker som jag tror är allra viktigast
            handlar, som jag redan har varit inne på, om vikten av att främja
            en demokratisk utveckling i Afrika. Det gäller inte bara partisystem,
            fria och rättvisa val utan också allt det andra som en demokrati
            faktiskt innebär: möjligheten att organisera sig för att kräva
            sina rättigheter, möjligheten att uttrycka sig fritt och att granska
            makthavare och möjligheten att bygga upp ett civilsamhälle som
            står starkt. Det handlar om en rättsstat som är fri från korruption
            och om att se till att man kan kräva sin rätt och att man kan
            lösa tvister utan att behöva gå till stamhövdingar eller en informell
            rättsordning. Allt det här tar vi för givet i en demokratisk rättsstat,
            men det är fortfarande i sin linda i alltför många länder. Vi
            kan inte räkna med att det kommer av sig självt. Jag tror att
            Sverige och EU behöver fokusera på detta i sitt utvecklingsbistånd
            och fundera på hur man på alla sätt kan bidra till en sådan utveckling.
          </note>
          <note>
            Fru talman! Afrika kommer att uppleva en urbaniseringstakt som
            är snabbare än vad som skett någon gång tidigare i världshistorien.
            Under de närmaste 25 åren väntas en halv miljard människor flytta
            i Afrika på jakt efter alternativa och hållbara försörjningsmöjligheter.
            Detta är på alla sätt och vis en jätteutmaning.
          </note>
          <note>
            Sverige behöver fundera över hur vi kan bidra till att dessa
            försörjningsmöjligheter uppkommer och att människor står rustade
            att söka dem. Vägen till ett bättre liv behöver inte bara gå via
            en urbanisering eller ett slumområde där man riskerar att fastna
            i utsatthet. Vi behöver inse att före pandemin fanns ungefär tre
            fjärdedelar av de fattiga på landsbygden. Majoriteten är kvinnor,
            och majoriteten försörjer sig på jordbruk.
          </note>
          <note>
            Fru talman! Sverige och andra europeiska länder har nycklarna
            till hur man kan lyfta sig från fattiga jordbrukssamhällen till
            moderna ekonomier och stater. Vi behöver bidra till att detta
            sker även på den afrikanska kon ­ tinenten. Utmaningen är att
            det inte sker på hundra år; det sker inom en generation. Vi måste
            då vara mer inriktade på att nå de allra fattigaste som behöver
            hjälpen och stödet allra mest.
          </note>
          <note>
            Man måste också få en hållbar energiproduktion, elektrifiering
            och klimatpassning, både genom att se till att inte fastna i ett
            oljeberoende och att de allra mest utsatta inte behöver bära bördan
            av ett försämrat klimat.
          </note>
          <note>
            Fru talman! Jag vill säga något om effekterna av covidpandemin.
            Den har förvärrat alla dessa utmaningar. Risken är att vi har
            tappat tio års utvecklingsresultat under ett år av pandemi. Det
            är också viktigt att inse att fler förmodligen har dött på grund
            av effekterna av lockdowns och att man inte kan gå till skolan
            eller till arbetet. Folk tappar sin försörjning och kan inte mätta
            sig själva och sina barn.
          </note>
          <note>
            Sist men inte minst vill jag, fru talman, efter att jag har lagt
            ut de stora perspektiven passa på att likt Olle Thorell uttrycka
            vår önskan att se Dawit Isaak befrias så snart som möjligt. Jag
            vill också återigen uttrycka Centerpartiets stöd för det västsahariska
            folket och fördöma Marockos brutala repression och försök att
            tysta de sista kritiska rösterna inifrån det ockuperade Västsahara.
            Ockupationen behöver upphöra. Jag är säker på att andra kollegor
            kommer att återkomma till detta senare i debatten.
          </note>
          <note>
            Med detta vill jag hänvisa till vårt särskilda yttrande i betänkandet.
          </note>
          <note>
            Anf. 183 JOAR FORSSELL (L):
          </note>
          <note>
            Fru talman! Jag vill tacka dem som har deltagit i denna viktiga
            debatt.
          </note>
          <note>
            Jag hade en gång en vattenpolotränare som vid ett tillfälle sa
            att alla mynt har två sidor. Kanske har någon här hört detta förut.
            Han sa också att alla mynt har två sidor och en kant. Det har
            jag kommit ihåg sedan dess.
          </note>
          <note>
            Fru talman! Det kan låta lite grann i den här debatten som att
            man bara ser ena sidan av myntet, och det låter kanske ofta så
            när vi talar om kontinenten Afrika. Vi talar bara om elände, misär
            och problem. Det är lätt att det blir så i en politisk debatt
            eftersom politik ju finns till för att lösa problem. Men om man
            ska lyckas lösa problem måste man se båda sidor av myntet; man
            måste se de möjligheter som finns.
          </note>
          <note>
            Fru talman! I en debatt som denna går det inte att fånga alla
            nyanser. Det är omöjligt. Vi talar om över 50 olika länder och
            1 miljard människor. Det är inte bara 1 miljard människor, utan
            det är 1 miljard individer med nyanser, olika liv, livschanser
            och framtid. Man har olika bagage. Det är omöjligt att fånga alla
            nyanser, men jag tycker att vi ska försöka fånga så mycket som
            möjligt. Vi måste se båda sidor av myntet, och kanske också kanten.
          </note>
          <note>
            Fru talman! Det är människor som underifrån bygger samhällen,
            länder och hela kontinenter. För att förstå en kontinent och kunna
            lyfta den – i detta fall Afrika – måste man också lyfta människor.
            Men det är värt att nämna en del av de mycket allvarliga problem
            som finns på kontinenten Afrika. Det går som sagt inte att ta
            upp allt.
          </note>
          <note>
            Det handlar om en kontinent som har sargats av krig, auktoritära
            styren och kolonialism, och den fortsätter att sargas av många
            av dessa saker, såsom antidemokratiska rörelse r , religiös sekterism,
            folkmord och terrororganisationer. Tidigare har vi talat om hur
            hbtqi-personer förtrycks i vissa länder och vissa samhällen. Vi
            har också talat om kvinnors rättigheter och hur kvinnor kvävs
            eller inte får ta del av sina rättigheter. Det finns enskilda
            länder, regioner och samhällen som exempel på detta.
          </note>
          <note>
            Fru talman! Vi har inte talat lika mycket om den andra sidan
            av myntet. Det finns en del av berättelsen om den afrikanska kontinenten
            som inte kommer fram så mycket i debatten. Vi har inte talat om
            hur man i år – det var alldeles nyss – i Burkina Faso blev klar
            med en studie med 450 barn i åldrarna 5–17 månader. Där fick man
            för första gången fram ett effektivt och billigt enkelt och lättproducerat
            vaccin mot malaria. Det är en sjukdom som drabbar hundratals miljoner
            människor. Varje år mister 400 000 människor livet. I år har vi
            kanske hittat en lösning på malariafrågan, som såklart också drabbar
            väldigt många människor i Afrika.
          </note>
          <note>
            Fru talman! Förra året blev sjukdomen polio utrotad på kontinenten
            Afrika. Hela tiden tas nya tekniker för odling fram, som kan parera
            allvarlig torka som delvis kommer av klimatförändringarna, och
            dessa gör att människor kan få mat på bordet. Det här gör också
            att hela samhällen kan utvecklas, vilka annars hade legat väldigt
            illa till.
          </note>
          <note>
            Det finns en snabbt växande medelklass. År 2030 kommer nästan
            200 miljoner människor att vara höginkomsttagare. Allt fler har
            tillgång till internet och sådant som vi för ett antal år sedan
            absolut inte trodde skulle förekomma i den här delen av världen.
            Träd planteras som aldrig förr. Noshörningarna, som tidigare var
            utrotningshotade, ser ut att klara sig. Det händer alltså även
            mycket som är bra.
          </note>
          <note>
            Det här är viktigt, fru talman, för om man inte ser det hoppfulla
            och att den positiva utvecklingen kan leda oss in i framtiden
            är det svårt, tror jag, att hitta bra lösningar.
          </note>
          <note>
            Jag tycker att det dubbelsidiga som finns i alla människor, alla
            länder och alla kontinenter tar sig uttryck i konkreta saker,
            och jag vill ta upp några exempel. Tidigare har det talats om
            Somalia. Det är ett av sex länder i världen där man kan få dödsstraff
            om man är hbtqi-person. Landet är sargat av krig, maktmissbruk
            och illa utformat bistånd, men det är också ett land som har mycket
            stora möjligheter om man bara fick till liberala reformer. Det
            handlar om reformer för demokrati och marknadsekonomi. Det här
            är ett land med väldigt stor kraft.
          </note>
          <note>
            Fru talman! Det har också talats om Etiopien. Det är ett land
            där man måste få till fred och ekonomisk utveckling. Där finns
            en möjlighet att ordentligt börja respektera mänskliga rättigheter
            och de reformer som började införas. Det här är ett land som har
            visat framfötterna genom att göra reformer. De reformer som har
            gjorts för att öka respekten för mänskliga rättigheter måste man
            hålla fast vid, höja upp och göra mer av.
          </note>
          <note>
            Vi måste stoppa kriget. Vi måste ha fred. Vi måste ha ekonomisk
            utveckling. Men det finns också ljuspunkter, och dem måste vi
            hålla fast vid.
          </note>
          <note>
            Fru talman! Jag vill komma tillbaka till det här med bistånd,
            som har lyfts fram av flera tidigare i debatten. Det finns verkligen
            på kontinenten Afrika många exempel där biståndet har varit dåligt
            utformat, där biståndet har gått till fel saker och där stater
            som har mottagit bistånd inte har använt pengarna på ett sunt
            och rimligt sätt. Men jag tycker att vi ska passa oss väldigt
            noga för att tänka att vi ska komma utifrån, skvätta lite pengar
            här och där och lösa människors problem. Jag återkommer till det.
            Problem löses underifrån av människor själva.
          </note>
          <note>
            Liberalerna står väldigt kraftigt fast vid kravet på ett högt
            svenskt bistånd. Enprocentsmålet ska värnas, och det är vår –
            ursäkta mig – förbannade plikt att se till att det finns resurser
            ute i världen, oavsett vilka länder vi pratar om, för att kunna
            lyfta människor ur fattigdom och klara av kriser, men också –
            det är därför vi har drivit det i januariavtalet – för att bygga
            demokrati underifrån. Det är otroligt viktigt i många länder på
            den afrikanska kontinenten. Ser man till att kvinnor har rättigheter,
            ser man till att värna hbtq-rättigheter, ser man till att bygga
            civilsamhället och ser man till att stärka de aktivister som kämpar
            för demokrati underifrån kan man också få marknadsekonomi, demokrati,
            ekonomisk utveckling och frihandel på ett rättvist sätt.
          </note>
          <note>
            Fru talman! Jag ska ta upp en sista sak som jag tycker är väldigt
            viktig och som också har lyfts fram här tidigare. Det handlar
            om Kina. Vi härifrån, från Sverige och Europa, kan ibland ha en
            blick på Afrika som är nedvärderande. Vi ser inte möjligheterna
            och framgångarna. Vi ser inte chanserna till enorm utveckling
            och till att lyfta människor in i frihet. Men det verkar vara
            så att Kina ser att det finns potential i Afrika.
          </note>
          <note>
            Tyvärr är det inte så att Kina gör det för att de är goda. Det
            är inte så att Kina investerar pengar i olika länder i Afrika
            och bygger infrastruktur därför att de vill väl. Tvärtom, fru
            talman, är det någon form av nykolonialism. Man vill ta resurser.
            Man vill sätta länder i skuld. Man vill sprida sin politiska och
            ekonomiska makt. Men man vill inte se till att människor får friare
            och rikare liv i framtiden.
          </note>
          <note>
            Av det skälet, fru talman, behöver vi kämpa för mer partnerskap
            och mer ömsesidig respekt och för en afrikansk kontinent som fortsätter
            att utvecklas och där man får mer demokrati och respekt för mänskliga
            rättigheter.
          </note>
          <note>
            Anf. 184 CAMILLA HANSÉN (MP):
          </note>
          <note>
            Fru talman! Någonting som slår mig när vi hanterar det här betänkandet
            är att det heter Afrika men egentligen bara berör en spillra av
            den afrikanska kontinenten. Det är flera som har varit inne på
            det. Det som slagit mig är att just det som är i politiskt fokus
            är så otroligt nedslående. Vi får kunskap om några av världens
            fattigaste länder med extremt svåra humanitära situationer. Det
            handlar om konflikter, väpnat våld, sexuellt våld mot kvinnor,
            diskriminering av kvinnor och hbtqi-personer och krympan ­ de
            demokratiskt utrymme. Det är ganska nedslående. Dessutom förändrar
            covid-19 läget ännu mer.
          </note>
          <note>
            När jag gick hit till kammaren lade jag ut en bild på Facebook
            och sa att jag var på väg hit och skulle debattera just Afrika.
            Jag kände lite att det måste vara väldigt konstigt när andra läser
            det här. Då fick jag faktiskt en kommentar som jag tänker läsa
            upp för er. Det är en vän som skriver så här: ” Afrika är en underbart
            vacker kontinent med urgamla kulturer och goa människor. Dom är
            som oss – fast lite snällare. Är min erfarenhet. ” Då tänker jag
            så här: Men vad skönt! Då hamnar jag i ett mänskligt perspektiv
            som inte bara handlar om det värsta vi ser utan också om det fina
            som såklart finns även på den afrikanska kontinenten.
          </note>
          <note>
            Det som är viktigt för Miljöpartiet när det gäller Sveriges arbete
            i det här området är fokus på kvinnors rättigheter och SRHR i
            enlighet med den feministiska utrikespolitiken, att Sverige alltid
            står upp för demokratiska principer, att vi arbetar för att stärka
            demokratin och att vi även uttrycker kritik mot brister när de
            förekommer. Biståndet, både det akuta humanitära och det långsiktiga,
            är viktigt, även med den kunskap vi har om svårigheter med till
            exempel korruption.
          </note>
          <note>
            Det går heller inte att bortse från den stora skada som klimatförändringarna
            orsakar på samhällets utveckling. Här vilar ett stort ansvar på
            de delar av världen som faktiskt står för de stora historiska
            och nutida utsläppen. Här vilar ett ansvar på oss som lever –
            långt utanför Afrikas gränser, höll jag på att säga. Ja, det gör
            vi. Men vi lever dessutom långt utanför planetens gränser med
            tanke på de resurser som planeten har. Det är också någonting
            som vi har lovat att vi ska ta ansvar för i Parisavtalet och Agenda
            2030.
          </note>
          <note>
            Jag vill göra några nedslag i själva betänkandet och börjar med
            Västsahara. Sverige bör fortsätta att hävda det västsahariska
            folkets rätt till självbestämmande. Det återstår mycket när det
            gäller jämställdhet och kvinnors åtnjutande av de mänskliga rättigheterna.
            Kvinnor är underrepresenterade inom politiken och arbetslivet,
            har färre möjligheter till utbildning och är föremål för diskriminerande
            lagstiftning.
          </note>
          <note>
            Det är ändå glädjande att andelen kvinnor som deltar i FN-insatsen
            Minurso har ökat från 5 till 22 procent på några år. Det är fortsatt
            viktigt att kvinnors och flickors aktörskap och egenmakt är en
            central del i freds- och säkerhetsbyggande. Det kvinnliga deltagandet
            ökar möjligheten till en hållbar fred. Det västsahariska folket
            har rätt till självbestämmande.
          </note>
          <note>
            I Somalia är fattigdomen utbredd. Återkommande perioder av torka
            och invasioner av ökengräshoppor förvärrar de humanitära utmaningarna.
            Antalet internflyktingar, varav majoriteten kommer från redan
            marginaliserade befolkningsgrupper, växer och är uppåt 2,6 miljoner.
            De saknar ofta tillgång till rimligt boende, toaletter, vatten,
            säkerhet, trygghet och rättvisa.
          </note>
          <note>
            Samhällstjänster som hälso- och sjukvård och utbildning har stora
            bris ­ ter. Sverige stödde – finansiellt genom FN och även politiskt
            – Somalias deltagande i FN:s universella granskningsmekanism 2016.
            Sverige gav rekommendationer till Somalia som handlar om att ratificera
            konventionen om avskaffande av all slags diskriminering av kvinnor,
            ratificera protokol ­ let till den afrikanska stadgan om mänskliga
            rättigheter, folkens rättigheter och kvinnors rättigheter i Afrika,
            anta och genomdriva lagar och förord ­ ningar som förbjuder allt
            våld mot kvinnor samt se till att lagen om att inrätta en oberoende
            människorättskommission som är kompatibel med Parisprinciperna
            blir av. Detta är rekommendationer som Somalia har accepterat.
            Man behöver följa detta och se till att det också uppnås.
          </note>
          <note>
            Etiopien beskrivs som ett av världens fattigaste länder. Sveriges
            utvecklingsbistånd till landet innefattar en rad insatser inom
            mänskliga rättigheter och demokrati. Det handlar bland annat om
            fria och rättvisa val, som vi ser som något självklart. Sverige
            ger också ett stort humanitärt stöd. Sveriges regering fortsätter
            sitt arbete med att noggrant följa situationen i Etiopien och
            föra en nära dialog med aktörer i landet och regionen. Regeringen
            arbetar aktivt för en fredlig lösning samt full respekt för folkrätten,
            inklusive mänskliga rättigheter och internationell humanitär rätt.
            FN:s säkerhetsråd har nyligen uttryckt stor oro över anklagelser
            om brott mot mänskliga rättigheter, övergrepp och sexuellt våld.
            Det är verkligen en extremt oroande situation.
          </note>
          <note>
            I Eritrea tillåts varken politisk opposition eller fristående
            press att verka. En ny konstitution skulle utarbetas, men hittills
            har inga framsteg redovisats. De ledande företrädare för oppositionen
            och de journalister som fängslades år 2001, däribland Dawit Isaak,
            hålls fortfarande fängslade. Representanter för Sverige har inte
            fått träffa Dawit Isaak med moti ­ veringen att Eritrea inte accepterar
            dubbla medborgarskap. Det är mycket allvarligt. Dawit Isaak har
            ett svenskt medborgarskap, och då ska han få träffa svensk representation.
          </note>
          <note>
            Avslutningsvis: Solidariteten med naturen, med världens människor
            och kommande generationer är Miljöpartiets grund. För oss är det
            självklart att trots de utmaningar som ändå finns fortsätta med
            biståndet för att stödja en demokratisk utveckling och för att
            hejda klimatförändringar. Det behövs för att vi ska få se fler
            kvinnor med makt att påverka och för att stärka de institutioner
            vi vet är nödvändiga för att bygga ett demokratiskt samhälle.
            Det handlar om att alltid, alltid stå upp för de demokratiska
            principerna, att arbeta för att stärka demokratin och att uttrycka
            kritik när den brister.
          </note>
          <note>
            Fru talman! Därmed yrkar jag bifall till utskottets förslag i
            betänkandet.
          </note>
          <note>
            Anf. 185 LOTTA JOHNSSON FORNARVE (V):
          </note>
          <note>
            Fru talman! Vi debatterar nu ett betänkande som behandlar motionsyrkanden
            som rör Västafrika, Afrikas horn och Sydafrika. Min kollega Yasmine
            Posio drog upp de mer övergripande dragen, och hon talade också
            om Afrikas horn. Jag kommer i mitt anförande att fokusera på Västsaharafrågan
            men kommer även säga några ord om Sydafrika.
          </note>
          <note>
            När apartheid avskaffades i Sydafrika och demokratin infördes
            1994 avskaffades ett av de mest brutala system som världen någonsin
            skådat. Det var ett system som byggde på ett systematiskt förtryck
            av den svarta befolkningen och där rasismen var inskriven i grundlagen.
            Det var ett system där den svarta majoriteten saknade alla demokratiska
            fri- och rättigheter.
          </note>
          <note>
            I Sverige fanns ett unikt brett stöd i kampen mot apartheid.
            Jag var en av dem som deltog. När demokratin infördes 1994 stod
            Sydafrika inför en gigantisk uppgift med enorma utmaningar. Den
            tidigare apartheidregimen har ersatts av demokratiska institutioner,
            ett oberoende domstolsväsen, ett livskraftigt civilsamhälle, fria
            medier samt självständiga institutioner.
          </note>
          <note>
            Samtidigt kvarstår stora utmaningar när det gäller att komma
            till rätta med den enorma arbetslösheten, fattigdomen och de stora
            bristerna när det gäller demokratiska fri- och rättigheter. Sydafrika
            är i dag fortfarande ett av världens mest ojämlika länder. Ras-
            och diskrimineringslagar har visserligen tagits bort, men arvet
            från apartheid lyser fortfarande igenom, och skillnaderna i villkor
            och möjligheter kan vara väldigt stora.
          </note>
          <note>
            Fru talman! Sydafrikas miljontals fattiga behöver ett fortsatt
            stöd. Jag anser att det är särskilt viktigt att stödja arbetet
            för kvinnors rättigheter och att stödja kvinnor som utsatts för
            våld. Jag är glad för att Sverige har agerat i FN för detta. Andra
            områden som är viktiga att stödja är arbetet för demokrati och
            mänskliga rättigheter. Jag menar att det bäst görs genom att utöka
            stödet till olika organisationer inom det civila samhället som
            redan i dag jobbar med dessa frågor. Vi skulle även kunna utveckla
            det bilaterala utbytet mellan exempelvis högskolor och universitet.
          </note>
          <note>
            Jag konstaterarar att årets Per Anger-pris tilldelades människorättsaktivisten
            S'bu Innocent Zikode. Han kämpar för rätten till hem, mark och
            överlevnad för de allra fattigaste i Sydafrikas kåkstäder. Det
            är ett mycket bra val av pristagare som också visar att det finns
            hopp för Sydafrikas mest utsatta.
          </note>
          <note>
            Fru talman! Den 27 februari fyllde den västsahariska staten SADR
            45 år. Det är en stat som utropades av västsahariernas representant
            Polisario efter att den tidigare kolonialmakten Spanien i stället
            för att följa FN:s beslut om att avkolonialisera landet överlämnade
            landet till Marocko.
          </note>
          <note>
            Denna illegala handling var startskottet för Marockos ockupation
            av Västsahara. Det är en ockupation som fortfarande pågår och
            som helt strider mot FN:s vilja och den internationella domstolen
            i Haag som tidigt slog fast att Västsahara tillhör västsaharierna
            och ingen annan.
          </note>
          <note>
            Ockupationen ledde till att krig utbröt mellan Marocko och Polisario.
            Det var ett krig som pågick i 16 år innan vapenvila slöts mellan
            parterna. Det var en vapenvila som kopplades till att en FN-ledd
            folkomröstning skulle hållas om Västsaharas framtid och självständighet.
            Det är en folkomröstning som 30 år senare fortfarande inte har
            ägt rum.
          </note>
          <note>
            Den 13 november 2020, alltså förra året, bröts den långa vapenvilan
            och krig utbröt återigen mellan Marocko och Polisario. Detta skedde
            efter att Marocko gjort intrång i en buffertzon i söder genom
            att bygga en väg med syfte att föra ut varor som man plundrat
            i det ockuperade Västsahara. Därmed bröt Marocko mot det FN-medlade
            avtalet om eldupphör som ingåtts med Polisario 30 år tidigare.
          </note>
          <note>
            I den ockuperade delen av Västsahara har situationen för civilbefolkningen
            förvärrats efter det brutna eldupphöret. Civilbefolkningen utsätts
            för ett systematiskt förtryck och förföljelse. Människorättsförsvarare
            sätts i husarrest, utsätts för godtyckliga arresteringar och även
            tortyr. Fredliga demonstrationer har attackerats, och ett stort
            antal demonstranter har arresterats. I praktiken råder sedan länge
            undantagstillstånd i det ockuperade Västsahara. Det är Marocko
            som har den totala kontrollen, inte FN. I stort sett inga oberoende
            observatörer eller journalister släpps in i landet.
          </note>
          <note>
            Fru talman! Det är hög tid att omvärlden agerar med kraft för
            att skydda den västsahariska befolkningen. Sverige måste agera
            för att Röda Korset släpps in, och Minursos mandat måste utvidgas
            till att även omfatta övervakning av de mänskliga rättigheterna.
            FN-styrkan Minurso är den enda FN-styrka som saknar detta mandat,
            vilket är minst sagt anmärkningsvärt.
          </note>
          <note>
            FN-styrkan Minurso har sedan 30 år i uppdrag att genomföra en
            folkomröstning om Västsaharas framtid. Men tyvärr har FN inte
            förmått fullfölja sitt uppdrag, utan gång på gång har västsaharierna
            svikits. Nu måste Sverige göra sitt yttersta för att i FN och
            i andra sammanhang trycka på för att den utlovade folkomröstningen
            snarast kommer till stånd, att en tydlig tidsplan utarbetas för
            detta och att en ny FN-representant för Västsahara utses. Det
            finns ingen annan lösning på konflikten. Om ingenting sker finns
            en stor risk att kriget eskalerar och utvidgas, vilket kan få
            förödande konsekvenser för hela regionen.
          </note>
          <note>
            En grundläggande orsak till Marockos ockupation av Västsahara
            är landets rika tillgång till råvaror som fisk och fosfat. Ockupationsmakten
            har ingen som helst rätt till de råvarorna, utan de tillhör det
            västsahariska folket. Det är bra att Sverige som enda land har
            röstat nej till fiskeavtalet mellan EU och Marocko. Men vi måste
            även se till att stoppa all handel och alla investeringar i det
            ockuperade Västsahara. Tydliga riktlinjer och regler om detta
            måste utarbetas riktade till svenska företag och investerare.
            Svenska företag och investerare ska inte bidra till att finansiera
            Marockos ockupation.
          </note>
          <note>
            I samband med att kriget utbröt 1975 tvingades en stor del av
            den västsahariska befolkningen att fly undan Marockos terror.
            Flyktingarna bor sedan dess i flyktingläger i Saharas öken i Algeriet
            under mycket svåra förhållanden. Polisario har trots allt detta
            lyckats bygga upp ett fungerande samhälle med skolor, grundläggande
            sjukvård och en fungerande stat.
          </note>
          <note>
            Men situationen i flyktinglägren är mycket svår, och behovet
            av stöd är stort. Under lång tid fick lägren svenskt stöd i form
            av konserverad makrill. Denna makrill var under långa tider den
            enda proteinfödan. Men nu har det dragits tillbaka, och makrillen
            är mycket saknad i lägren.
          </note>
          <note>
            Något som kraftigt skulle bidra till att ge västsaharierna nytt
            hopp är om Sverige erkänner den västsahariska staten i enlighet
            med det majoritetsbeslut som fattades i riksdagen redan 2012.
            Det skulle ge västsaharierna framtidstro och förbättra deras förhandlingsposition.
          </note>
          <note>
            FN har hittills misslyckats med sitt uppdrag, trots att man har
            haft 30 år på sig. De som får betala priset för detta är alla
            de västsaharier som lever under ockupationen och dagligen utsätts
            för hat, hot, trakasserier och fängslanden. Det är de västsaharier
            som sedan 45 år sitter fast i flyktinglägren i Saharas öken och
            som alltmer tappar tron på en annan framtid. Det är hög tid att
            omvärlden vaknar och på allvar står upp för folkrätten och Västsaharas
            folk.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 maj.)
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2020/21:185 Hållbarhetskriterier – genomförande av det omarbetade
            förnybartdirektivet
          </note>
          <note>
            2020/21:186 Kompletterande bestämmelser till EU:s cybersäkerhetsakt
          </note>
          <note>
            2020/21:188 Moderna tillståndsprocesser för elnät
          </note>
          <note>
            2020/21:190 Förarbevis för vattenskoter
          </note>
          <note>
            2020/21:191 Ändrade regler i utlänningslagen
          </note>
          <note>
            Motioner
          </note>
          <note>
            med anledning av prop. 2020/21:163 Förebyggande av våld i nära
            relatio ­ ner
          </note>
          <note>
            2020/21:3984 av Linda Lindberg m.fl. (SD)
          </note>
          <note>
            2020/21:3988 av Barbro Westerholm m.fl. (L)
          </note>
          <note>
            2020/21:3992 av Camilla Waltersson Grönvall m.fl. (M)
          </note>
          <note>
            2020/21:3997 av Acko Ankarberg Johansson m.fl. (KD)
          </note>
          <note>
            2020/21:4000 av Sofia Nilsson m.fl. (C)
          </note>
          <note>
            med anledning av prop. 2020/21:174 Genomförandet av MKB-direktivet
            i plan- och bygglagen
          </note>
          <note>
            2020/21:4021 av Roger Hedlund m.fl. (SD)
          </note>
          <note>
            2020/21:4026 av Carl-Oskar Bohlin m.fl. (M, KD)
          </note>
          <note>
            med anledning av skr. 2020/21:114 Strategisk exportkontroll 2020
            – krigsmateriel och produkter med dubbla användningsområden
          </note>
          <note>
            2020/21:4004 av Björn Söder m.fl. (SD)
          </note>
          <note>
            2020/21:4015 av Håkan Svenneling m.fl. (V)
          </note>
          <note>
            2020/21:4016 av Lars Adaktusson m.fl. (KD)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 28 april
          </note>
          <note>
            2020/21:685 Brandskydd hos äldre och personer med funktionsnedsättning
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:686 Regelförenklingarna
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:687 Reformeringen av Arbetsförmedlingen
          </note>
          <note>
            av Ali Esbati (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:688 Exportkrediter till affärer med Belarus
          </note>
          <note>
            av Joar Forssell (L)
          </note>
          <note>
            till statsrådet Anna Hallberg (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 28 april
          </note>
          <note>
            2020/21:2668 Arbetsförmedlingens fokus på diskrimineringsgrunder
          </note>
          <note>
            av Arman Teimouri (L)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2669 Bornholmstrafiken
          </note>
          <note>
            av Anders Hansson (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2670 En ny förbindelse över Öresund
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2671 Utåtriktad växlingsverksamhet
          </note>
          <note>
            av Rickard Nordin (C)
          </note>
          <note>
            till finansminister Magdalena Andersson (S)
          </note>
          <note>
            2020/21:2672 Slopande av flipperspelslagen
          </note>
          <note>
            av Rickard Nordin (C)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2673 Bevarandet av ett hållbart ålfiske
          </note>
          <note>
            av Maria Malmer Stenergard (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2674 Stiftelser som inte får del av projektstöd
          </note>
          <note>
            av Magnus Stuart (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2675 Statsrådets uttalande om mansnormer
          </note>
          <note>
            av Lars Andersson (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:2676 Norrbotniabanan
          </note>
          <note>
            av Jens Holm (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2677 Arbetsgivares kontroll av arbetssökande
          </note>
          <note>
            av Ali Esbati (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2678 Folkmordet Seyfo i dåvarande Osmanska riket
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:2679 En svensk myndighets affär med Lukasjenko
          </note>
          <note>
            av Björn Söder (SD)
          </note>
          <note>
            till statsrådet Anna Hallberg (S)
          </note>
          <note>
            2020/21:2680 Sveriges framtida elbehov
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2681 Ökande infrastrukturkostnader
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2682 Falska intyg från utlandet
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2683 Regeringens möte med techjättarna
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2684 Laddinfrastruktur
          </note>
          <note>
            av Cecilie Tenfjord Toftby (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2685 Granskning av advokaters kostnadsräkningar
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2686 Avgiften på 2 900 kronor för virkesupplag
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2687 Skogsreservaten
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2688 Krisstöd till företagare som varit föräldralediga
          </note>
          <note>
            av Ulla Andersson (V)
          </note>
          <note>
            till finansminister Magdalena Andersson (S)
          </note>
          <note>
            2020/21:2689 Biståndet till Myanmar
          </note>
          <note>
            av Yasmine Posio (V)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2690 Eftersatt vägunderhåll
          </note>
          <note>
            av Ulla Andersson (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2691 En svensk myndighet i miljardaffär med Lukasjenko
          </note>
          <note>
            av Markus Wiechel (SD)
          </note>
          <note>
            till statsrådet Anna Hallberg (S)
          </note>
          <note>
            2020/21:2692 Förlängd avbetalningstid på lån
          </note>
          <note>
            av Markus Wiechel (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:2693 Techjättarnas censur
          </note>
          <note>
            av Markus Wiechel (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2694 Svenska skattepengar till diktaturer
          </note>
          <note>
            av Jan R Andersson (M)
          </note>
          <note>
            till statsrådet Anna Hallberg (S)
          </note>
          <note>
            2020/21:2695 Finansiering av en ny fast förbindelse över Öresund
          </note>
          <note>
            av Mats Sander (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2696 Godstågskapaciteten över Öresund
          </note>
          <note>
            av Mats Sander (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2697 En ny fast förbindelse över Öresund
          </note>
          <note>
            av Mats Sander (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2698 Belarus och Sveriges utrikespolitiska linje
          </note>
          <note>
            av Jan R Andersson (M)
          </note>
          <note>
            till utrikesminister Ann Linde (S)
          </note>
          <note>
            2020/21:2699 Avskrivningsregler för fastigheter på landsbygden
          </note>
          <note>
            av Pål Jonson (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:2700 Ett erkännande av folkmordet 1915
          </note>
          <note>
            av Boriana Åberg (M)
          </note>
          <note>
            till utrikesminister Ann Linde (S)
          </note>
          <note>
            2020/21:2701 Efterlevandestöd till samhällsbärare
          </note>
          <note>
            av Ann-Sofie Alm (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2702 Norrbottens bristande tillgång till mobiltelefoni
          </note>
          <note>
            av Linda Modig (C)
          </note>
          <note>
            till statsrådet Anders Ygeman (S)
          </note>
          <note>
            2020/21:2703 Vaccinationsintyg
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2020/21:2704 Dataintrång mot Riksidrottsförbundet
          </note>
          <note>
            av Pål Jonson (M)
          </note>
          <note>
            till utrikesminister Ann Linde (S)
          </note>
          <note>
            2020/21:2705 Hjälpsändningar med respiratorer till Indien
          </note>
          <note>
            av Ann-Christine From Utterstedt (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2706 Dagbarn i terroristmiljöer
          </note>
          <note>
            av Boriana Åberg (M)
          </note>
          <note>
            till utbildningsminister Anna Ekström (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 28 april
          </note>
          <note>
            2020/21:2487 Försäkringskassans handläggning
          </note>
          <note>
            av Emma Ahlström Köster (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2520 Regler för coronastöd
          </note>
          <note>
            av Markus Wiechel (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2552 Den danska modellen gällande återvandring
          </note>
          <note>
            av Magnus Persson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2540 90 000 återvändande
          </note>
          <note>
            av Jonas Andersson i Skellefteå (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2565 Jämställda sjukpenningtal mellan män och kvinnor
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2553 Tillväxtverkets regeltillämpning
          </note>
          <note>
            av Mats Persson (L)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2559 Statssanktionerat våld och massarresteringar i Myanmar
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2554 Pensionsmyndighetens handläggningstider
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2561 Naturvårdsverkets tolkning av hur vapendirektivet
            eventuellt ska implementeras i svensk lag
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2560 Förordningen om tillfälliga spelansvarsåtgärder
          </note>
          <note>
            av John Weinerhall (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2555 Barnkonventionens implementering inom socialtjänsten
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2567 Klarlägganden i Raoul Wallenberg-fallet
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2556 Viltvårdsfonden
          </note>
          <note>
            av Magnus Persson (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2562 E-dataskyddsdirektivet
          </note>
          <note>
            av Jessika Roswall (M)
          </note>
          <note>
            till statsrådet Hans Dahlgren (S)
          </note>
          <note>
            2020/21:2566 De nya föreskrifterna för mediestöd
          </note>
          <note>
            av Angelika Bengtsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2578 Humanitära stödåtgärder till Ukraina
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2580 Sexmaterial till mellanstadieelever
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2569 En minnesvård till minne av offren för terrorattentatet
            på Drottninggatan
          </note>
          <note>
            av Per Ramhorn (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2581 Tillgång till mobilnätverk
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2573 Förbud mot förnekelse av folkmord
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2571 Brott mot mänskliga rättigheter i Belarus
          </note>
          <note>
            av Margareta Cederfelt (M)
          </note>
          <note>
            till utrikesminister Ann Linde (S)
          </note>
          <note>
            2020/21:2574 Otillgängliga myndigheter
          </note>
          <note>
            av Margareta Cederfelt (M)
          </note>
          <note>
            till statsrådet Lena Micko (S)
          </note>
          <note>
            2020/21:2563 En röd tråd i restriktioner för besöksnäringen
          </note>
          <note>
            av Cecilia Widegren (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2570 Återbetalning av företagsstöd
          </note>
          <note>
            av Sofia Westergren (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2577 Civilsamhället i Belarus
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2575 En expansion av AB Svenska Spels verksamhet
          </note>
          <note>
            av John Weinerhall (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2582 Taiwans deltagande i WHA:s kommande möte
          </note>
          <note>
            av Boriana Åberg (M)
          </note>
          <note>
            till utrikesminister Ann Linde (S)
          </note>
          <note>
            2020/21:2564 Det nationella kontrollcentret i Norge
          </note>
          <note>
            av Kjell-Arne Ottosson (KD)
          </note>
          <note>
            till statsrådet Anna Hallberg (S)
          </note>
          <note>
            2020/21:2572 Förslaget om en förändring av rättssystemet i USA
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2579 Möjligheten för fler att delta i gudstjänster
          </note>
          <note>
            av Staffan Eklöf (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2594 Utökade sanktioner mot Belarus
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2609 Ökade regelkostnader för företag
          </note>
          <note>
            av Tobias Andersson (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2619 Undantag i lagstiftningen om månggifte
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2608 Förberedande åtgärder för att säkerställa säkerheten
            i 5G-uppbyggnaden
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2617 Kriminella som smugglar djur
          </note>
          <note>
            av Björn Söder (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2615 Uteblivna svar på riksdagsledamots frågor
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2606 Behovet av stärkt patientsäkerhet vid elektrokonvulsiv
            behandling
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2597 Statsrådets uttalande om att alla pojkar fostras
            att slå
          </note>
          <note>
            av Boriana Åberg (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:2583 Bevarande av Sveriges definition av våtmark
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2587 Sveriges viljeinriktning gällande EU:s framtida
            förbud mot bly i ammunition
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2607 Villkorligt frigivna som fortsätter att begå brott
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2600 Importförbud av jakttroféer
          </note>
          <note>
            av Elin Segerlind (V)
          </note>
          <note>
            till statsrådet Jennie Nilsson (S)
          </note>
          <note>
            2020/21:2601 Utbredningen av islamistisk ideologi i utsatta områden
          </note>
          <note>
            av Dennis Dioukarev (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2598 Våld och oroligheter i Nordirland
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:2602 Rysslands hotfulla agerande mot Ukraina
          </note>
          <note>
            av Sara Gille (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2605 Adoptionsförmedlingar
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2613 Överenskommelse för att få slut på den politiska
            krisen i Georgien
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2591 Sveriges roll i Afghanistan
          </note>
          <note>
            av Fredrik Malm (L)
          </note>
          <note>
            till utrikesminister Ann Linde (S)
          </note>
          <note>
            2020/21:2595 Hemlig avlyssning av grovt kriminella
          </note>
          <note>
            av Markus Wiechel (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:2599 Regeringens referensgrupp till EU:s taxonomi
          </note>
          <note>
            av Elin Segerlind (V)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:2603 Fasta för barn
          </note>
          <note>
            av Sara Gille (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2596 Påståendet om att alla pojkar fostras att slå
          </note>
          <note>
            av Ludvig Aspling (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:2590 Förföljelsen av syrianer i Turkiet
          </note>
          <note>
            av Robert Halef (KD)
          </note>
          <note>
            till utrikesminister Ann Linde (S)
          </note>
          <note>
            2020/21:2610 Livsmedelsstrategins genomslag hos myndigheterna
          </note>
          <note>
            av Mikael Larsson (C)
          </note>
          <note>
            till statsrådet Jennie Nilsson (S)
          </note>
          <note>
            2020/21:2589 Erkännande av folkmordet 1915
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2585 Nationella riktlinjer för ett förstärkt brandskydd
            hos personer med stödinsatser
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2586 Nationella riktlinjer för ett förstärkt individuellt
            brandskydd på lång sikt
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2604 Bristande id-kontroll
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2614 Behandlingen av kristna munkar i Turkiet
          </note>
          <note>
            av Abraham Halef (S)
          </note>
          <note>
            till utrikesminister Ann Linde (S)
          </note>
          <note>
            2020/21:2611 Samexistens mellan vindkraftverk och Försvarsmaktens
            behov
          </note>
          <note>
            av Rickard Nordin (C)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2618 Val i Palestina
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2616 Tillsyns- och tillståndsavgifter för livsmedelskontroller
          </note>
          <note>
            av Tobias Andersson (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2592 Minskad valfrihet i PPM
          </note>
          <note>
            av Dennis Dioukarev (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2593 Politisering av fondutbudet i PPM
          </note>
          <note>
            av Dennis Dioukarev (SD)
          </note>
          <note>
            till statsrådet Ard a lan Shekarabi (S)
          </note>
          <note>
            § 24 Kammaren åtskildes kl. 22 . 50 .
          </note>
          <note>
            Sammanträdet leddes
          </note>
          <note>
            av förste vice talmannen från dess början till ajourneringen
            kl. 13.51,
          </note>
          <note>
            av andre vice talmannen därefter till och med § 15 anf. 101 (delvis)
            ,
          </note>
          <note>
            av tredje vice talmannen därefter till och med § 16 anf. 140
            (delvis) ,
          </note>
          <note>
            av förste vice talmannen därefter till och med § 17 anf. 159
            (delvis) ,
          </note>
          <note>
            av tredje vice talmannen därefter till och med § 19 anf. 177
            (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Fråga om hänvisning av motioner till utskott
          </note>
          <note>
            Anf. 1 FÖRSTE VICE TALMANNEN
          </note>
          <note>
            Anf. 2 HANNA GUNNARSSON (V)
          </note>
          <note>
            Anf. 3 MIKAEL OSCARSSON (KD)
          </note>
          <note>
            (Beslut fattades under § 12.)
          </note>
          <note>
            § 2 Justering av protokoll
          </note>
          <note>
            § 3 Anmälan om ersättare
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Ärende för hänvisning till utskott
          </note>
          <note>
            § 7 Riksbankens förvaltning 2020
          </note>
          <note>
            Finansutskottets betänkande 2020/21:FiU23
          </note>
          <note>
            (Beslut fattades under § 14.)
          </note>
          <note>
            § 8 Värdlandsavtal mellan Sverige och Banken för internationell
            betalningsutjämning (BIS)
          </note>
          <note>
            Finansutskottets betänkande 2020/21:FiU45
          </note>
          <note>
            (Beslut fattades under § 14.)
          </note>
          <note>
            § 9 Samhällets krisberedskap
          </note>
          <note>
            Försvarsutskottets betänkande 2020/21:FöU7
          </note>
          <note>
            Anf. 4 ALEXANDRA ANSTRELL (M)
          </note>
          <note>
            Anf. 5 SVEN-OLOF SÄLLSTRÖM (SD)
          </note>
          <note>
            Anf. 6 DANIEL BÄCKSTRÖM (C)
          </note>
          <note>
            Anf. 7 HANNA GUNNARSSON (V)
          </note>
          <note>
            Anf. 8 MIKAEL OSCARSSON (KD)
          </note>
          <note>
            Anf. 9 KALLE OLSSON (S)
          </note>
          <note>
            Anf. 10 SVEN-OLOF SÄLLSTRÖM (SD) replik
          </note>
          <note>
            Anf. 11 KALLE OLSSON (S) replik
          </note>
          <note>
            Anf. 12 SVEN-OLOF SÄLLSTRÖM (SD) replik
          </note>
          <note>
            Anf. 13 KALLE OLSSON (S) replik
          </note>
          <note>
            Anf. 14 MIKAEL OSCARSSON (KD) replik
          </note>
          <note>
            Anf. 15 KALLE OLSSON (S) replik
          </note>
          <note>
            Anf. 16 MIKAEL OSCARSSON (KD) replik
          </note>
          <note>
            Anf. 17 KALLE OLSSON (S) replik
          </note>
          <note>
            Anf. 18 ALEXANDRA ANSTRELL (M) replik
          </note>
          <note>
            Anf. 19 KALLE OLSSON (S) replik
          </note>
          <note>
            Anf. 20 ALEXANDRA ANSTRELL (M) replik
          </note>
          <note>
            Anf. 21 KALLE OLSSON (S) replik
          </note>
          <note>
            Anf. 22 CAMILLA HANSÉN (MP)
          </note>
          <note>
            Anf. 23 DANIEL BÄCKSTRÖM (C) replik
          </note>
          <note>
            Anf. 24 CAMILLA HANSÉN (MP) replik
          </note>
          <note>
            Anf. 25 DANIEL BÄCKSTRÖM (C) replik
          </note>
          <note>
            Anf. 26 CAMILLA HANSÉN (MP) replik
          </note>
          <note>
            (Beslut fattades under § 14.)
          </note>
          <note>
            § 10 Jordbrukspolitik
          </note>
          <note>
            Miljö- och jordbruksutskottets betänkande 2020/21:MJU17
          </note>
          <note>
            Anf. 27 KRISTINA YNGWE (C)
          </note>
          <note>
            (forts. § 15)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 Frågestund
          </note>
          <note>
            Anf. 28 ANDRE VICE TALMANNEN
          </note>
          <note>
            Regeringens arbetslöshetsmål
          </note>
          <note>
            Anf. 29 BORIANA ÅBERG (M)
          </note>
          <note>
            Anf. 30 Finansminister MAGDALENA ANDERSSON (S)
          </note>
          <note>
            Anf. 31 BORIANA ÅBERG (M)
          </note>
          <note>
            Anf. 32 Finansminister MAGDALENA ANDERSSON (S)
          </note>
          <note>
            Parisavtalet och flyget
          </note>
          <note>
            Anf. 33 LUDVIG ASPLING (SD)
          </note>
          <note>
            Anf. 34 Näringsminister IBRAHIM BAYLAN (S)
          </note>
          <note>
            Anf. 35 LUDVIG ASPLING (SD)
          </note>
          <note>
            Anf. 36 Näringsminister IBRAHIM BAYLAN (S)
          </note>
          <note>
            Transparens vid utbyggnaden av elnätet
          </note>
          <note>
            Anf. 37 ANDERS ÅKESSON (C)
          </note>
          <note>
            Anf. 38 Statsrådet ANDERS YGEMAN (S)
          </note>
          <note>
            Anf. 39 ANDERS ÅKESSON (C)
          </note>
          <note>
            Anf. 40 Statsrådet ANDERS YGEMAN (S)
          </note>
          <note>
            Vägslitageavgift för tunga vägtransporter
          </note>
          <note>
            Anf. 41 JENS HOLM (V)
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 JENS HOLM (V)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Regeringens strategi för coronastöd
          </note>
          <note>
            Anf. 45 CAMILLA BRODIN (KD)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            Anf. 47 CAMILLA BRODIN (KD)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Replikationskrisen
          </note>
          <note>
            Anf. 49 MARIA NILSSON (L)
          </note>
          <note>
            Anf. 50 Statsrådet MATILDA ERNKRANS (S)
          </note>
          <note>
            Anf. 51 MARIA NILSSON (L)
          </note>
          <note>
            Anf. 52 Statsrådet MATILDA ERNKRANS (S)
          </note>
          <note>
            Svensk arbetsmarknad under pandemin
          </note>
          <note>
            Anf. 53 ANNA VIKSTRÖM (S)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 ANNA VIKSTRÖM (S)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            Uppföljning av Sveaskogs strategi för biologisk mångfald
          </note>
          <note>
            Anf. 57 REBECKA LE MOINE (MP)
          </note>
          <note>
            Anf. 58 Näringsminister IBRAHIM BAYLAN (S)
          </note>
          <note>
            Anf. 59 REBECKA LE MOINE (MP)
          </note>
          <note>
            Anf. 60 Näringsminister IBRAHIM BAYLAN (S)
          </note>
          <note>
            Tillgången till bredband i Skåne
          </note>
          <note>
            Anf. 61 MATS SANDER (M)
          </note>
          <note>
            Anf. 62 Statsrådet ANDERS YGEMAN (S)
          </note>
          <note>
            Regeringens prioriteringar och det internationella biståndet
          </note>
          <note>
            Anf. 63 OSCAR SJÖSTEDT (SD)
          </note>
          <note>
            Anf. 64 Finansminister MAGDALENA ANDERSSON (S)
          </note>
          <note>
            Postutdelningen i framtiden
          </note>
          <note>
            Anf. 65 PER SCHÖLDBERG (C)
          </note>
          <note>
            Anf. 66 Näringsminister IBRAHIM BAYLAN (S)
          </note>
          <note>
            Framtida specialistutbildningar för sjuksköterskor
          </note>
          <note>
            Anf. 67 GUDRUN BRUNEGÅRD (KD)
          </note>
          <note>
            Anf. 68 Statsrådet MATILDA ERNKRANS (S)
          </note>
          <note>
            Fusk och falska examensbevis i högre utbildning
          </note>
          <note>
            Anf. 69 ROGER HADDAD (L)
          </note>
          <note>
            Anf. 70 Statsrådet MATILDA ERNKRANS (S)
          </note>
          <note>
            Den svenska industrins betydelse
          </note>
          <note>
            Anf. 71 OLLE THORELL (S)
          </note>
          <note>
            Anf. 72 Näringsminister IBRAHIM BAYLAN (S)
          </note>
          <note>
            Miljöskatternas effekter
          </note>
          <note>
            Anf. 73 HELENA BOUVENG (M)
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            Förutsättningarna för svensk gruvnäring
          </note>
          <note>
            Anf. 75 ERIC PALMQVIST (SD)
          </note>
          <note>
            Anf. 76 Näringsminister IBRAHIM BAYLAN (S)
          </note>
          <note>
            Tillgång till bredband i hela landet
          </note>
          <note>
            Anf. 77 TERES LINDBERG (S)
          </note>
          <note>
            Anf. 78 Statsrådet ANDERS YGEMAN (S)
          </note>
          <note>
            Sverige efter pandemin
          </note>
          <note>
            Anf. 79 JOAR FORSSELL (L)
          </note>
          <note>
            Anf. 80 Näringsminister IBRAHIM BAYLAN (S)
          </note>
          <note>
            En återinförd fastighetsskatt
          </note>
          <note>
            Anf. 81 DAVID JOSEFSSON (M)
          </note>
          <note>
            Anf. 82 Finansminister MAGDALENA ANDERSSON (S)
          </note>
          <note>
            Kontroll av utländska examensbevis
          </note>
          <note>
            Anf. 83 ROBERT STENKVIST (SD)
          </note>
          <note>
            Anf. 84 Statsrådet MATILDA ERNKRANS (S)
          </note>
          <note>
            Rättvis tillgång till högre utbildning i hela landet
          </note>
          <note>
            Anf. 85 IDA KARKIAINEN (S)
          </note>
          <note>
            Anf. 86 Statsrådet MATILDA ERNKRANS (S)
          </note>
          <note>
            Satsningar på utbildningar till bristyrken
          </note>
          <note>
            Anf. 87 MARIE-LOUISE HÄNEL SANDSTRÖM (M)
          </note>
          <note>
            Anf. 88 Statsrådet MATILDA ERNKRANS (S)
          </note>
          <note>
            Effekterna av reduktionsplikten för bilister
          </note>
          <note>
            Anf. 89 MARTIN KINNUNEN (SD)
          </note>
          <note>
            Anf. 90 Statsrådet ANDERS YGEMAN (S)
          </note>
          <note>
            Gigekonomin
          </note>
          <note>
            Anf. 91 SULTAN KAYHAN (S)
          </note>
          <note>
            Anf. 92 Finansminister MAGDALENA ANDERSSON (S)
          </note>
          <note>
            Riksrevisionens kritik mot Pisaundersökningen
          </note>
          <note>
            Anf. 93 ANN-SOFIE LIFVENHAGE (M)
          </note>
          <note>
            Anf. 94 Näringsminister IBRAHIM BAYLAN (S)
          </note>
          <note>
            Tullverkets befogenheter
          </note>
          <note>
            Anf. 95 ERIC WESTROTH (SD)
          </note>
          <note>
            Anf. 96 Finansminister MAGDALENA ANDERSSON (S)
          </note>
          <note>
            Vaccinering av soldater
          </note>
          <note>
            Anf. 97 ALEXANDRA ANSTRELL (M)
          </note>
          <note>
            Anf. 98 Näringsminister IBRAHIM BAYLAN (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om begäran om hänvisning av motioner
          </note>
          <note>
            § 13 Beslut om ärenden som slutdebatterats den 28 april
          </note>
          <note>
            CU13 Planering och byggande
          </note>
          <note>
            CU14 Hushållningen med mark- och vattenområden
          </note>
          <note>
            § 14 Beslut om ärenden som slutdebatterats vid dagens sammanträde
          </note>
          <note>
            FiU23 Riksbankens förvaltning 2020
          </note>
          <note>
            FiU45 Värdlandsavtal mellan Sverige och Banken för internationell
            betalningsutjämning (BIS)
          </note>
          <note>
            FöU7 Samhällets krisberedskap
          </note>
          <note>
            § 15 (forts. från § 10) Jordbrukspolitik (forts. MJU17)
          </note>
          <note>
            Anf. 99 JOHN WIDEGREN (M)
          </note>
          <note>
            Anf. 100 STAFFAN EKLÖF (SD)
          </note>
          <note>
            Anf. 101 ELIN SEGERLIND (V)
          </note>
          <note>
            Anf. 102 JOHN WIDEGREN (M) replik
          </note>
          <note>
            Anf. 103 ELIN SEGERLIND (V) replik
          </note>
          <note>
            Anf. 104 JOHN WIDEGREN (M) replik
          </note>
          <note>
            Anf. 105 ELIN SEGERLIND (V) replik
          </note>
          <note>
            Anf. 106 MAGNUS OSCARSSON (KD)
          </note>
          <note>
            Anf. 107 NINA LUNDSTRÖM (L)
          </note>
          <note>
            Anf. 108 STAFFAN EKLÖF (SD) replik
          </note>
          <note>
            Anf. 109 NINA LUNDSTRÖM (L) replik
          </note>
          <note>
            Anf. 110 STAFFAN EKLÖF (SD) replik
          </note>
          <note>
            Anf. 111 NINA LUNDSTRÖM (L) replik
          </note>
          <note>
            Anf. 112 MARKUS SELIN (S)
          </note>
          <note>
            Anf. 113 JOHN WIDEGREN (M) replik
          </note>
          <note>
            Anf. 114 MARKUS SELIN (S) replik
          </note>
          <note>
            Anf. 115 JOHN WIDEGREN (M) replik
          </note>
          <note>
            Anf. 116 MARKUS SELIN (S) replik
          </note>
          <note>
            Anf. 117 MAGNUS OSCARSSON (KD) replik
          </note>
          <note>
            Anf. 118 MARKUS SELIN (S) replik
          </note>
          <note>
            Anf. 119 MAGNUS OSCARSSON (KD) replik
          </note>
          <note>
            Anf. 120 MARKUS SELIN (S) replik
          </note>
          <note>
            Anf. 121 TREDJE VICE TALMANNEN
          </note>
          <note>
            Anf. 122 STAFFAN EKLÖF (SD) replik
          </note>
          <note>
            Anf. 123 MARKUS SELIN (S) replik
          </note>
          <note>
            Anf. 124 STAFFAN EKLÖF (SD) replik
          </note>
          <note>
            Anf. 125 MARKUS SELIN (S) replik
          </note>
          <note>
            Anf. 126 MARIA GARDFJELL (MP)
          </note>
          <note>
            Anf. 127 MAGNUS OSCARSSON (KD) replik
          </note>
          <note>
            Anf. 128 MARIA GARDFJELL (MP) replik
          </note>
          <note>
            Anf. 129 MAGNUS OSCARSSON (KD) replik
          </note>
          <note>
            Anf. 130 MARIA GARDFJELL (MP) replik
          </note>
          <note>
            Anf. 131 STAFFAN EKLÖF (SD) replik
          </note>
          <note>
            Anf. 132 MARIA GARDFJELL (MP) replik
          </note>
          <note>
            Anf. 133 STAFFAN EKLÖF (SD) replik
          </note>
          <note>
            Anf. 134 MARIA GARDFJELL (MP) replik
          </note>
          <note>
            Anf. 135 JOHN WIDEGREN (M) replik
          </note>
          <note>
            Anf. 136 MARIA GARDFJELL (MP) replik
          </note>
          <note>
            Anf. 137 JOHN WIDEGREN (M) replik
          </note>
          <note>
            Anf. 138 MARIA GARDFJELL (MP) replik
          </note>
          <note>
            (Beslut skulle fattas den 5 maj.)
          </note>
          <note>
            § 16 Idrott, friluftsliv och spel
          </note>
          <note>
            Kulturutskottets betänkande 2020/21:KrU2
          </note>
          <note>
            Anf. 139 CHRISTER NYLANDER (L)
          </note>
          <note>
            Anf. 140 ANNICKA ENGBLOM (M)
          </note>
          <note>
            Anf. 141 CASSANDRA SUNDIN (SD)
          </note>
          <note>
            Anf. 142 PETER HELANDER (C)
          </note>
          <note>
            Anf. 143 HANNA GUNNARSSON (V)
          </note>
          <note>
            Anf. 144 ROLAND UTBULT (KD)
          </note>
          <note>
            Anf. 145 ANNA WALLENTHEIM (S)
          </note>
          <note>
            Anf. 146 ROLAND UTBULT (KD) replik
          </note>
          <note>
            Anf. 147 FÖRSTE VICE TALMANNEN
          </note>
          <note>
            Anf. 148 ANNA WALLENTHEIM (S) replik
          </note>
          <note>
            Anf. 149 ROLAND UTBULT (KD) replik
          </note>
          <note>
            Anf. 150 ANNA WALLENTHEIM (S) replik
          </note>
          <note>
            Anf. 151 MARIA GARDFJELL (MP)
          </note>
          <note>
            Anf. 152 JOHN WEINERHALL (M)
          </note>
          <note>
            (Beslut skulle fattas den 5 maj.)
          </note>
          <note>
            § 17 Kulturarvsfrågor
          </note>
          <note>
            Kulturutskottets betänkande 2020/21:KrU6
          </note>
          <note>
            Anf. 153 CHRISTER NYLANDER (L)
          </note>
          <note>
            Anf. 154 ANNICKA ENGBLOM (M)
          </note>
          <note>
            Anf. 155 ARON EMILSSON (SD)
          </note>
          <note>
            Anf. 156 PER LODENIUS (C)
          </note>
          <note>
            Anf. 157 JESSICA WETTERLING (V)
          </note>
          <note>
            Anf. 158 ROLAND UTBULT (KD)
          </note>
          <note>
            Anf. 159 LAWEN REDAR (S)
          </note>
          <note>
            Anf. 160 ARON EMILSSON (SD) replik
          </note>
          <note>
            Anf. 161 LAWEN REDAR (S) replik
          </note>
          <note>
            Anf. 162 ARON EMILSSON (SD) replik
          </note>
          <note>
            Anf. 163 LAWEN REDAR (S) replik
          </note>
          <note>
            Anf. 164 MATS BERGLUND (MP)
          </note>
          <note>
            (Beslut skulle fattas den 5 maj.)
          </note>
          <note>
            § 18 Folkbildningsfrågor
          </note>
          <note>
            Kulturutskottets betänkande 2020/21:KrU10
          </note>
          <note>
            Anf. 165 JOHN WEINERHALL (M)
          </note>
          <note>
            Anf. 166 JONAS ANDERSSON i Linghem (SD)
          </note>
          <note>
            Anf. 167 LOTTA JOHNSSON FORNARVE (V)
          </note>
          <note>
            Anf. 168 ROLAND UTBULT (KD)
          </note>
          <note>
            Anf. 169 CHRISTER NYLANDER (L)
          </note>
          <note>
            Anf. 170 AZADEH ROJHAN GUSTAFSSON (S)
          </note>
          <note>
            Anf. 171 PER LODENIUS (C)
          </note>
          <note>
            Anf. 172 MATS BERGLUND (MP)
          </note>
          <note>
            (Beslut skulle fattas den 5 maj.)
          </note>
          <note>
            § 19 Afrika
          </note>
          <note>
            Utrikesutskottets betänkande 2020/21:UU16
          </note>
          <note>
            Anf. 173 MARKUS WIECHEL (SD)
          </note>
          <note>
            Anf. 174 YASMINE POSIO (V)
          </note>
          <note>
            Anf. 175 GUDRUN BRUNEGÅRD (KD)
          </note>
          <note>
            Anf. 176 OLLE THORELL (S)
          </note>
          <note>
            Anf. 177 HELENA ANTONI (M)
          </note>
          <note>
            Anf. 178 YASMINE POSIO (V) replik
          </note>
          <note>
            Anf. 179 HELENA ANTONI (M) replik
          </note>
          <note>
            Anf. 180 YASMINE POSIO (V) replik
          </note>
          <note>
            Anf. 181 HELENA ANTONI (M) replik
          </note>
          <note>
            Anf. 182 MAGNUS EK (C)
          </note>
          <note>
            Anf. 183 JOAR FORSSELL (L)
          </note>
          <note>
            Anf. 184 CAMILLA HANSÉN (MP)
          </note>
          <note>
            Anf. 185 LOTTA JOHNSSON FORNARVE (V)
          </note>
          <note>
            (Beslut skulle fattas den 5 maj.)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 22.50.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
