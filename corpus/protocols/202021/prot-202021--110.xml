<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--110</head>
          <docDate when="2021-04-20 00:00:00">2021-04-20 00:00:00</docDate>
        </div>
      </front>
      <body>
        <div>
          <note>
            § 1 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 22 april kl. 14.00.
          </note>
          <note>
            § 2 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2020/21:31 för
            tisdagen den 13 april i ärende om subsidiaritetsprövning av EU-förslag
            hade kommit in från justitieutskottet.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 606
          </note>
          <note>
            Till riksdagen
          </note>
          <note>
            Interpellation 2020/21:606 Barndomsgaranti
          </note>
          <note>
            av Mikael Eskilandersson (SD)
          </note>
          <note>
            Interpellationen kommer att besvaras längre fram.
          </note>
          <note>
            Skälet till dröjsmålet är tillfälligt förhinder att närvara i
            kammaren.
          </note>
          <note>
            Stockholm den 16 april 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21: 651
          </note>
          <note>
            Till riksdagen
          </note>
          <note>
            Interpellation 2020/21:651 Turkiets utträde ur Europarådets konven
            ­ tion mot våld mot kvinnor
          </note>
          <note>
            av Lotta Johnsson Fornarve (V)
          </note>
          <note>
            Interpellationen kommer att besvaras fredagen den 30 april 2021.
          </note>
          <note>
            Skälet till dröjsmålet är tidigare inbokat engagemang.
          </note>
          <note>
            Stockholm den 16 april 2021
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            § 4 Anmälan om faktapromemoria
          </note>
          <note>
            Andre vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM96 En gemensam väg till ett tryggt och hållbart återöppnande
            COM(2021) 129 till socialutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2020/21:151 till trafikutskottet
          </note>
          <note>
            Motioner
          </note>
          <note>
            2020/21:3980 och 3981 till konstitutionsutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Sammansatta utrikes- och försvarsutskottets betänkande
          </note>
          <note>
            2020/21:UFöU5 Internationella försvarssamarbeten
          </note>
          <note>
            Utbildningsutskottets betänkande
          </note>
          <note>
            2020/21:UbU16 Forskning, frihet, framtid – kunskap och innovation
            för Sverige
          </note>
          <note>
            Justitieutskottets betänkande
          </note>
          <note>
            2020/21:JuU39 Översyn av regleringen om sluten ungdomsvård
          </note>
          <note>
            Näringsutskottets betänkanden och utlåtande
          </note>
          <note>
            2020/21:NU15 Särskilt investeringsutrymme för elnätsverksamhet
            – investeringar i ökad nätkapacitet
          </note>
          <note>
            2020/21:NU16 Natura 2000-tillstånd vid ansökan om bearbetningskoncession
          </note>
          <note>
            2020/21:NU28 Kommissionens meddelande om en översyn av handelspolitiken
          </note>
          <note>
            Försvarsutskottets betänkande
          </note>
          <note>
            2020/21:FöU10 Hanteringen av använt kärnbränsle
          </note>
          <note>
            Konstitutionsutskottets betänkanden
          </note>
          <note>
            2020/21:KU23 Fri- och rättigheter m.m.
          </note>
          <note>
            2020/21:KU24 Författningsfrågor
          </note>
          <note>
            Utrikesutskottets betänkande
          </note>
          <note>
            2020/21:UU15 Mellanöstern
          </note>
          <note>
            § 7 Svar på interpellation 2020/21:546 om förändringar i omställningsstödet
          </note>
          <note>
            Anf. 1 Finansminister MAGDALENA ANDERSSON (S):
          </note>
          <note>
            Fru talman! Ann-Charlotte Hammar Johnsson har frågat näringsministern
            om han avser att ta initiativ för att säsongsföretag inom besöksnäringen
            fortsatt ska komma i fråga för stöd och inte hamna mellan stolarna.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Den 25 februari 2021 trädde förlängningen av omställningsstödet
            för perioden augusti 2020–februari 2021 i kraft. Förlängningen
            är en viktig del av de historiskt stora åtgärder som regeringspartierna,
            Centerpartiet och Liberalerna presenterat i syfte att lindra pandemins
            effekter för jobb och företag.
          </note>
          <note>
            Som interpellanten påpekat beräknas stödet något annorlunda jämfört
            med tidigare stödperioder i omställningsstödet. Som interpellanten
            också uppmärksammat beror den ändrade beräkningsmodellen på att
            stödet anpassats till EU-kommissionens tillfälliga ramverk för
            coronarelaterade stöd.
          </note>
          <note>
            Jag kan konstatera att förändringarna var nödvändiga för att
            stödet skulle få ett statsstödsgodkännande. Den gamla modellen
            hade alltså inte godkänts av kommissionen.
          </note>
          <note>
            Jag kan också konstatera att den nya beräkningsmodellen för vissa
            enskilda företag kan bli mer förmånlig än den gamla modellen.
            Till exempel kan ett litet företag med små marginaler på försäljningen
            ändå få upp till 90 procent av sina fasta kostnader i stöd, trots
            att omsättningstappet bara är på drygt 30 procent. För andra företag
            med stora marginaler på försäljningen kan det däremot bli tvärtom.
            Detta beror på att företag med stora marginaler på försäljningen
            kan ha möjlighet att finansiera sina fasta kostnader även vid
            stora omsättningstapp.
          </note>
          <note>
            Om den nya modellen blir bättre eller sämre för ett säsongsföretag
            beror alltså till största delen på hur stora marginaler företaget
            har på sin försäljning, inte när på året försäljningen infaller.
          </note>
          <note>
            Regeringen fortsätter arbetet med att löpande analysera behovet
            av åtgärder och följer utvecklingen noga.
          </note>
          <note>
            Anf. 2 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, finansministern, för svaret!
          </note>
          <note>
            År 2021 är ett oerhört tufft år för våra företag. Serviceföretagen
            har levt på randen till konkurser under lång tid eftersom airbags
            eller om man så vill buffertar, om man ens lyckats skrapa ihop
            sådana, har gått till att ha husen kvar och mat på bordet.
          </note>
          <note>
            Möjligheten att över huvud taget ha något sparkapital är inte
            många förunnat. Vissa som har kunnat har belånat sina hem ytterligare,
            om bankerna gett möjlighet till detta. Andra har vänt sig till
            släktingar och vänner för att få en hjälpande hand med medel för
            att klara sin överlevnad. De som har kunnat har säkert ställt
            upp och gett lån om de tror att pengarna kommer fram i rimlig
            tid, så att företagen lyckas övervintra och klara pandemin.
          </note>
          <note>
            Fru talman! Det här tär, det gnager i huvudet och i magen, och
            det påverkar den psykiska hälsan att leva med en stor oro för
            sig, sina anställda och det livsverk man har byggt upp. Det vill
            man inte se försvinna in i ett stort svart hål.
          </note>
          <note>
            Jag förstår den uppgivenhet och besvikelse som finns och kanske
            även desperation över att ha stått och få stå i kö till Tillväxtverket
            och hänvisas runt när man söker svar som ingen ger.
          </note>
          <note>
            Man måste förstå att företagare som har gått och väntat på att
            få söka omställningsstöd för perioden augusti 2020 till februari
            2021, och som uppfyllt tidigare kriterier i förra omgången, känner
            sig totalt lurade när det kommer nya spelregler och regeringen
            informerar om att beräkningsmodellen har gjorts om. Det blir en
            kalldusch.
          </note>
          <note>
            Tänk er att företagen gjorde vägval där och då, tidigt 2020,
            utifrån beräkningar om att hålla ut till nu för att få stöd för
            att klara sig framåt. Då har man satsat på att hålla ut i nio
            månader, bara för att få veta att man inte tillhör dem med möjlighet
            att få stöd. Det måste vara frukantsvärt.
          </note>
          <note>
            Jag förstår att företagare har utgått från att de regler som
            gällde under den förra perioden också skulle gälla nu. Jag skulle
            vilja höra finansmi ­ nistern berätta på vilket sätt regeringen
            har fått fram de här beskrivning ­ arna till kommissionen med
            anledning av att länder skiljer sig åt. Dessutom blir det omänskligt
            att låta företagare leva i god tro men införa ett system som ger
            statsstödsregler på ett annat sätt än vad som var tänkt från början.
            Mattan rycks undan för dem som ska omfattas av det nya systemet.
          </note>
          <note>
            Vad hade kommissionen egentligen för svar på statsstöd som inte
            gick att få utifrån de tidigare kriterierna?
          </note>
          <note>
            Vi vet att det var svårt för restaurangbranschen att kombinera
            omställningsstöd och permitteringsstöd. Vi vet också att stöd
            med krav på att personal ska vara anställda regelbundet har åsamkat
            företag som nyanställt bekymmer med så kallade säsongsarbeten
            som de alltid har, för det är normen för deras arbete. De hamnar
            helt utanför möjligheten att söka.
          </note>
          <note>
            Vad vi också vet är att företagare med ägares hela livsdröm först
            sköter alla sina rörliga och fasta kostnader innan de gör någonting
            annat. De ger sin personal lön. De försöker ha dem kvar så länge
            det bara går. Och om de inte själva har möjlighet ser de i alla
            fall till att vänta några månader tills de själva kan få lön,
            och det kan vara en lång tid. Företaget går alltid först.
          </note>
          <note>
            De som då sökt stöd och permitterats av ägarna förra våren har
            fått igång sin verksamhet under semestern, och de har då låtit
            bli att ta ut peng ­ ar för egen del. Då hamnar de på fel sida
            av stöden. Det är rätt enligt systemet, men det blir fel i en
            småföretagares vardag.
          </note>
          <note>
            Jag gläder mig åt de företag som kommit i fråga för det stöd
            som nu är. Men jag lider med dem som fått nya spelregler och hamnat
            i utanförskap, så finansministern får bringa klarhet i kommissionens
            resonemang kring besluten om de nya förutsättningarna.
          </note>
          <note>
            Anf. 3 LARS BECKMAN (M):
          </note>
          <note>
            Fru talman! Tack, Ann-Charlotte Hammar Johnsson, för en mycket
            viktig interpellation!
          </note>
          <note>
            Fru talman! Det är företagsamhet och jobb som har byggt det här
            landet. Utan Sveriges företagare skulle vi inte ha någonstans
            att jobba. Det är därför som det är så bekymmersamt med den här
            regeringens syn på den svenska företagsamheten. Det är den här
            regeringens syn som har gjort, precis som Ann-Charlotte Hammar
            Johnsson beskriver i sitt inlägg, att företag nu hamnar i kläm
            när man har tagit fram ett nytt stöd.
          </note>
          <note>
            Fru talman! Jag lyssnade på finansministern i P1-morgon för en
            tid sedan. Hon var där som gäst. I slutet av intervjun sa programledaren
            ungefär så här: Jag har förstått att Tillväxtverket har varit
            utsatt för politiska påtryckningar när det gäller att granska
            utbetalningar och annat. Det logiska svaret från finansministern,
            fru talman, hade då rimligen varit: Nej, det har vi inte gjort.
            Vi styr inte våra myndigheter så. Vi har självständiga och oberoende
            myndigheter i Sverige. Men, fru talman, så svarade inte finansministern,
            utan finansministern svarade: Jo, det stämmer. Vi har haft en
            person som har granskat utbetalningarna, och – fritt tolkat av
            mig – det var mycket fusk och fel.
          </note>
          <note>
            Fru talman! Det innebär att vi har fått en ny styrningsmodell
            i Sverige, en modell som innebär att finansministerns närmaste
            medarbetare utövar politiska påtryckningar på Tillväxtverket.
            Någon form av kontroll av utbetalningar har gjorts som inte är
            öppen för mig som riksdagsledamot att granska, inte öppen för
            branschorganisationer att granska och inte öppen för medierna
            att granska – utan det är något som finansministern tycker och
            tänker.
          </note>
          <note>
            Fru talman! Det är fullt möjligt att det är denna syn på den
            svenska företagsamheten som innebär att Sveriges småföretagare
            nu bokstavligen sitter i klistret. Det är de småföretagare som
            har kämpat dygnet runt för att rädda sina företag och sina anställdas
            arbetstillfällen. Jag tycker att det är ynkligt.
          </note>
          <note>
            I fredags träffade jag ett företag verksamt i järnvägsbranschen.
            De berättade och beskrev hur stöden inte når fram till dem, men
            tack vare sin ägare finns de kvar. I dag går bussföretagen ut
            och larmar om en bransch i kris som behöver stöd. Vi vet att Sveriges
            restaurangföretagare slår på sina kastruller klockan tre på dagarna.
            I dag ska Elisabeth Svantesson besöka en av dessa restauranger
            här i Stockholm.
          </note>
          <note>
            Jag själv får meddelanden på Messenger, sms, telefonsamtal och
            mejl från desperata småföretagare som nu riskerar att se sina
            livsverk gå i kras. Det är småföretagare som har satt sitt hus
            och hem i pant. Det är småföretagare som har försökt att göra
            rätt för sig men som möts av en finansminister som säger rakt
            ut i Sveriges Radio: Jo, vi har haft en person på Finansdepartementet
            som har granskat Tillväxtverkets verksamhet.
          </note>
          <note>
            Fru talman! Vi kan inte ha denna styrning av Sverige, och den
            synen på de svenska småföretagarna är inte värdig en finansminister.
            Jag tycker att synen på småföretagarna ska vara: Denna pandemi
            kan ingen rå för, så självklart ska vi göra allt för att hjälpa
            er så att jobben blir kvar.
          </note>
          <note>
            Jag skulle vilja veta av finansministern: Tycker finansministern
            att företagen förtjänar stöd?
          </note>
          <note>
            Anf. 4 BORIANA ÅBERG (M):
          </note>
          <note>
            Fru talman! Jag tackar ministern för svaret och Ann-Charlotte
            Hammar Johnsson för en mycket angelägen interpellation.
          </note>
          <note>
            Fru talman! För exakt en månad sedan ställde jag en skriftlig
            fråga till finansminister Magdalena Andersson om de ändrade reglerna
            för omställningsstödet och den nya parametern täckningsbidraget.
            Svaret jag fick var: Den ändrade beräkningsmodellen beror på att
            stödet anpassats till EU-kommissionens tillfälliga ramverk för
            coronarelaterade stöd. Förändringarna var nödvändiga för att stödet
            skulle få ett statsstödsgodkännande, vilket krävs för att Sverige
            ska få ge stödet.
          </note>
          <note>
            Fru talman! Vi skyfflar in miljarder till EU-fonden för att stödja
            mer eller mindre begripliga satsningar i andra delar av Europa.
            Men vi kan inte stödja de mest utsatta företagarna i vårt eget
            land – den lilla kvarterskrogen, kaféet eller det lilla gästgiveriet
            på landet. I vanlig ordning står vi bara vid sidan och bugar och
            låter andra bestämma reglerna, och sedan accepterar vi deras dumheter.
            Det är otroligt illa hanterat av finansministern och regeringen.
          </note>
          <note>
            Med all respekt, resonemanget i ministerns interpellationssvar
            vittnar om okunnighet och totalt ointresse att göra något åt problemet.
          </note>
          <note>
            Därför frågar jag finansministern: Vad är finansministerns råd
            till restaurangen som har kämpat sig igenom åtta månader med stort
            minus och negativa täckningsbidrag varje månad och som äntligen
            ser ljuset med ett mindre överskott som kan täcka en del av de
            tidigare förlusterna och har räknat med att kunna söka omställningsstöd,
            precis som man tidigare har kunnat göra, men upptäcker att det
            på grund av ändrade regler inte längre är möjligt?
          </note>
          <note>
            Anf. 5 SOFIA WESTERGREN (M):
          </note>
          <note>
            Fru talman! Jag tackar Ann-Charlotte Hammar Johnsson för en bra
            interpellation.
          </note>
          <note>
            Företagen och arbetslinjen utgör grunden för all vår välfärd.
          </note>
          <note>
            Den transparens som Lars Beckman pratade om måste finnas. Vi
            måste kunna ta del av det som ligger till grund för finansministerns
            beslut.
          </note>
          <note>
            Omställningsstöd måste finnas för att rädda företag så att vi
            har jobb att gå till efter pandemin. Jobben är ju kärnan för skatteintäkter
            till välfärden.
          </note>
          <note>
            Reglerna har nu gjorts om, och företagare som har anpassat sig
            till de tidigare reglerna hamnar i kläm. Det är viktigt att hjälpa
            dessa företagare inom säsongsbaserade verksamheter, restaurangnäring
            och så vidare så att dessa arbeten finns kvar efter pandemin.
          </note>
          <note>
            Fru talman! Vad ska ministern göra för att hjälpa de företagare
            som hamnar i kläm?
          </note>
          <note>
            Anf. 6 Finansminister MAGDALENA ANDERSSON (S):
          </note>
          <note>
            Fru talman! Regeringen har vidtagit historiskt stora åtgärder
            för att stötta företag och svenska jobb genom denna kris. För
            att ha möjlighet att göra detta måste vi följa den EU-lagstiftning
            som finns, och stöden måste godkännas av EU-kommissionen. Om vi
            delar ut stöd som inte är godkän ­ da av EU-kommissionen riskerar
            bolagen att själva bli återbetalningsskyldiga. Därför är det viktigt
            att ha ett tydligt godkännande.
          </note>
          <note>
            EU-kommissionen var snabba på bollen men har också ändrat reglerna
            under resans gång. I det stöd som vi hade under juni och juli
            var det ett tak på 8 miljoner, men i det bredare stöd vi nu har
            är taket 97 miljoner.
          </note>
          <note>
            Boriana Åberg menar att vi inte ska acceptera dumheter. Om Boriana
            Åberg vill att jag inför kommissionen ska argumentera för att
            man borde gå tillbaka till ett stöd på 8 miljoner och en smalare
            krets kan vi ta en sådan diskussion, men jag är inte säker på
            att det vore bättre.
          </note>
          <note>
            Varför har EU-kommissionen ändrat spelreglerna? De är väldigt
            upptagna av att man inte ska kunna få stöd för utebliven vinst,
            och det är en av de saker som gör att de har förändrat reglerna
            på detta sätt. Det är det argument jag har fått höra, och jag
            lägger ingen värdering i det.
          </note>
          <note>
            Vi behöver givetvis hålla oss till den lagstiftning som finns,
            men jag har full förståelse för att företagare som tidigare fick
            stöd men inte kan få det med det nya ramverket är mycket besvikna.
            Samtidigt finns det företag som tidigare inte kunde få stöd som
            med detta regelverk nu kan få stöd, och dessutom mer stöd.
          </note>
          <note>
            Till Lars Beckman vill jag säga följande: Regeringen utsåg tidigt
            en utredare, Stefan Strömberg, som skulle följa utbetalningen
            av stöden, och det var honom jag hänvisade till i radiointervjun.
            Det är väldigt konstigt att Lars Beckman försöker att få det att
            låta som något annat. Utredaren har lämnat en rapport som är öppen
            och offentlig och som det vore jättebra för Lars Beckman att läsa.
            Men försök inte komma och göra gällande att det är något annat
            som sker här, utan det är helt i sin ordning!
          </note>
          <note>
            Det är precis på det sätt som är viktigt för regeringen – att
            man följer utbetalningarna för att se om det finns risker för
            fusk och att man kan vidta åtgärder. För mig är detta viktigt.
            Självfallet ska vi stötta företag i krisen, men det är skattebetalarnas
            pengar. Det är viktigt att ha ordning på dem. Vi vill att pengarna
            ska hamna i rätt fickor, nämligen hos de företag som är i stort
            behov av stöd just nu.
          </note>
          <note>
            Anf. 7 ANN-CHARLOTTE HAMMAR JOHNSSON (M):
          </note>
          <note>
            Fru talman! Jag tackar finansministern för svaret angående statsstöd,
            som kommissionen har bestämt inte ska gå till utebliven vinst
            enligt vad regeringen har fått höra. Finns det möjlighet för regeringen
            att påverka aktivt i Bryssel? Det är den återstående frågan. Vad
            sa man?
          </note>
          <note>
            Med detta sagt är det viktigt att stöd anpassas på alla sätt
            så att de verkligen träffar rätt, precis som vi har diskuterat.
            Jag vill använda detta inlägg till att prata om en annan stödform
            som har kommit i kläm. Det handlar om handelsbolag och om regeringens
            val av konstruktion för det stödet.
          </note>
          <note>
            Handelsbolag har av regeringen fått möjlighet att söka omsättningsstöd.
            Man ska ha en omsättning på 200 000 kronor för att komma i fråga.
            Det är en gräns som är beslutad utifrån faktorer som finansministern
            gärna får bringa klarhet i för alla de företagare som lyssnar
            på detta i dag och som inte kunnat få svar när de ringt runt till
            olika personer i Regeringskansliet.
          </note>
          <note>
            Det handlar om handelsbolag som söker och som råkar ha två eller
            fler ägare på papperet och som råkar illa ut därför att två av
            tre delägare är passiva. De två passiva ägarna kan ha gått in
            i bolaget för 20 år sedan men försörjer sig inte på det utan har
            egna arbeten eller företag. De räknas ändå med i regeringens underlag
            för om man ska kunna få stödet eller ej, vilket gör att det blir
            en summa som inte landar på de 200 000 som man förutsätts ha.
            I stället blir summan sammanräknad för de två personer som tillkommer.
            Det är 200 000 plus 200 000 plus 200 000, alltså 600 000 kronor,
            som blir kriteriet för att bolaget med sina passiva ägare ska
            kunna delta enligt ansökningsreglerna.
          </note>
          <note>
            Gissa om den företagare blir snopen som försöker bli berättigad
            till stöd på olika sätt, efter att tidigare inte ha kunnat få
            de andra stöden, när han till sist får svar från Regeringskansliet,
            som han legat på: ”Hej, nu är det dags för dig – du kommer att
            ha möjlighet att få stöd nu, för det är 200 000 som du ska komma
            upp i.” Glad i hågen söker personen men råkar då ut för svaret
            att det inte går därför att det finns två passiva ägare i bolaget.
          </note>
          <note>
            Jag har förstått att Bolagsverket får påringningar om just detta:
            att företag vill byta företagsform. Om jag förstått det rätt ställer
            man sig där också frågande till stödets utformning. Det som jag,
            och alla de företag som var tänkta att kunna söka stödet, vill
            veta är hur detta sammankomponerade stöd landade i denna utformning.
            Detta får finansministern gärna svara på i sitt kommande inlägg.
          </note>
          <note>
            Det som regeringen de facto åstadkommer med sin konstruktion
            av stödet är att utesluta en hel del handelsbolag som har passiva
            ägare, vilket är en väldigt vanlig form i Sverige.
          </note>
          <note>
            Man kan tänka sig fem killar som startar ett företag, ett it-bolag,
            där en blir den aktive. Eftersom det inte finns tillräckligt med
            resurser för att driva företaget för alla fem kommer fyra att
            vara passiva och ha jobb som polis, snickare, elektriker och kanske
            bagare under tiden. De får inga pengar från systemet. De ska upp
            i en summa på fem gånger 200 000, alltså 1 miljon. Det blir helt
            orimligt.
          </note>
          <note>
            Jag vill än en gång understryka och påpeka att det är vanligt
            att handelsbolag har upplägg där en person är aktiv ägare. Man
            måste alltså upp i 500 timmar för att bli aktiv.
          </note>
          <note>
            Om det nu visar sig att det har blivit en miss i regeringens
            konstruktion och att utfallet blir så här illa undrar jag ifall
            finansministern vill justera stödet så att det får bra effekt
            och så att länsstyrelserna, som sköter det i dag, inte gör detta
            själv utan kan ha kontakt med Skatteverket. Detta är en enkel
            sak att kontrollera.
          </note>
          <note>
            Finansministern! Finns det möjligheter för dessa bolag att få
            de stöd som är tänkta att gå till dem men som de missar på grund
            av att det finns ett passivt ägarskap, vilket är vanligt i handelsbolag?
          </note>
          <note>
            Anf. 8 LARS BECKMAN (M):
          </note>
          <note>
            Fru talman! Frågan som ställdes till finansministern i Sveriges
            Radios P1-morgon var konkret. Och, fru talman, var och en som
            loggar in på Sveriges Radio Play kan lyssna på vad finansministern
            fick för fråga och vad finansministern svarade. Frågan som hon
            fick var: Har ni utövat politiska påtryckningar på Tillväxtverket
            som har gjort att stöden till den svenska företagsamheten försenas?
            Svaret från finansministern var tyvärr ja på den frågan. Det går
            att lyssna på det. Var och en kan gå in på Sveriges Radio Play
            och göra det. Det är naturligtvis ett anmärkningsvärt svar.
          </note>
          <note>
            Fru talman! Jag tror att Socialdemokraternas syn på den svenska
            företagsamheten präglas av misstänksamhet. Det är den som har
            gjort att vi hamnat i situationen att konkurrentländer – för en
            del företag – som Danmark och Tyskland har snabba och rappa stöd
            och räddar jobben medan den svenska regeringen drar benen efter
            sig. Jag fick ett sms i helgen från en företagare i Gävleborg
            som ska söka stöd hos Tillväxtverket. Precis som Ann-Charlotte
            sa är pengarna slut. Det är tomt. Man går på knäna, man har pantat
            sitt hus och hem och man har fått släkten att borga. Svaret var
            att det är tre till fem månaders handläggningstid. Det är fullständigt
            oacceptabelt att företagen går på knäna och att stöden inte når
            fram.
          </note>
          <note>
            Min enkla fråga till finansministern är naturligtvis: Vad tänker
            finansministern vidta för åtgärder här och nu som gör att man
            snabbar på handläggningstiderna för de företag som har rätt till
            stöd, och vad tänker man göra för de företag som nu uppenbarligen
            är slängda under bussen med det här systemet och som Ann-Charlotte
            Hammar Johnssons interpellation handlar om?
          </note>
          <note>
            Anf. 9 BORIANA ÅBERG (M):
          </note>
          <note>
            Fru talman! Tack, ministern! Jag tror att ministern väljer att
            missförstå mitt budskap. Mitt budskap är att Sverige, som nettobetalare
            till EU och som stor bidragsgivare till coronafonden, borde vara
            bättre på att förhandla. Regeringen har misslyckats kapitalt med
            detta, ett misslyckande som betalas av skattebetalarna och av
            de lidande företagen.
          </note>
          <note>
            Jag uppfattade inte att ministern svarade på min fråga, och därför
            ska jag upprepa den: Vad är ministerns råd till restaurangen som
            har kämpat sig igenom åtta månader med stora minus och stora negativa
            täcknings ­ bidrag varje månad, som äntligen ser ljuset under
            en månad med lite ökade intäkter som täcker en del av de tidigare
            förlusterna och som har räknat med att precis som tidigare kunna
            söka omställningsstöd men som får sva ­ ret att detta tyvärr inte
            är möjligt därför att reglerna har ändrats?
          </note>
          <note>
            Anf. 10 SOFIA WESTERGREN (M):
          </note>
          <note>
            Fru talman! Företagen och arbetslinjen – det är detta som ger
            grunden för all vår välfärd. I Stenungsund, som jag kommer ifrån,
            gör jag många företagsbesök tillsammans med kommunalrådet Maria
            Renfors. Detta är något som är oerhört viktigt och givande i allt
            politiskt arbete. Det översta på företagens önskelista är långsiktighet,
            för då har man möjlighet att anpassa sig efter det regelverk som
            finns. Men när regelverk ändras hamnar man i kläm.
          </note>
          <note>
            Jag förstår känslorna när man nu ser sitt livsverk – ett livsverk
            som kanske har arbetats upp under generationer – spolas ut med
            badvattnet. Min fråga till ministern är därför, fru talman: Det
            är uppenbart att företag hamnar i kläm. Vad kan vi göra för att
            stödja livskraftiga företag som har byggts upp under lång tid
            men nu spolas bort?
          </note>
          <note>
            Anf. 11 Finansminister MAGDALENA ANDERSSON (S):
          </note>
          <note>
            Fru talman! Vad gäller frågor om handelsbolag och de mer specifika
            reglerna för dem är det Ibrahim Baylans ansvarsområde. Om man
            vill ha bra svar på de frågorna tror jag faktiskt att det är bättre
            att ställa dem till ansvarigt statsråd.
          </note>
          <note>
            Vad gäller Tillväxtverkets långa handläggningstider är jag den
            första att vara bekymrad över dem. Tillväxtverket har fått en
            väldigt stor arbetsuppgift i att sköta korttidspermitteringarna
            och de många ansökningar som kommit in där, och regeringen har
            vid ett flertal tillfällen ökat resurserna till Tillväxtverket
            för att de ska kunna anställa extrapersonal. Det har även lånats
            ut personal från andra myndigheter till Tillväxtverket för att
            underlätta med både handläggningen och kontrollen. Vi kan dock
            konstatera att det är fortsatt långa handläggningstider, och det
            är mycket bekymmersamt. Det är såklart viktigt att Tillväxtverket
            jobbar på allt vad de kan för att korta handläggningstiderna så
            mycket som möjligt.
          </note>
          <note>
            Under tiden man väntar på att få ut sitt stöd för korttidspermitteringar
            finns det möjlighet att få skatteanstånd. Förra året kunde man
            få anstånd med skatten i tre månader, och nu finns det möjlighet
            att få ytterligare tre månaders anstånd med skatten. Det kan alltså
            vara en likviditetsbrygga till dess man får stödet för korttidspermitteringar.
            Om man är säker på att man kommer att få de här pengarna finns
            naturligtvis också privata kreditgivare, vilket skulle kunna vara
            en möjlighet. Men självklart borde det inte behöva vara på det
            sättet, utan stöden borde kunna betalas ut betydligt snabbare
            än så.
          </note>
          <note>
            Utöver korttidspermittering och omställningsstöd finns även andra
            stöd till företagen. Jag pratade om skatteanstånden, och vi har
            ökat resurserna till Almi för att de ska kunna stödja företag
            ytterligare. Därutöver har vi hyresstödet och sänkta arbetsgivaravgifter
            för ungdomar. Vi jobbar alltså på flera olika sätt från regeringens
            sida för att stödja företag genom den här krisen. Jag måste säga
            att vi arbetar väldigt annorlunda än vad alliansregeringen gjorde
            under finanskrisen, då den här typen av stöd inte fanns till alla
            de företag som då gick i konkurs.
          </note>
          <note>
            Anf. 12 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack för svaret, finansministern – och för hänvisningen
            till Ibrahim Baylan, som är vår näringsminister, gällande frågor
            om omställningsstöd! Den fråga vi debatterar i dag ställde jag
            till honom för ungefär två månader sedan. Den plockades bort från
            debatt och skickades över till finansministern. Finansministern
            skulle sedan debattera med mig två veck ­ or innan påsk, men då
            försvann finansministern från kammaren. Det har resulterat i att
            vi står här i dag. Man kan ju skicka frågor mellan sig, men man
            kan kanske också ta med sig frågan till regeringen samlat, för
            att få ett svar på den.
          </note>
          <note>
            Jag återkommer till handelsbolagen därför att jag vill att frågan
            kommer upp hos regeringen, eftersom de här passiva delägarna alltså
            är ett hinder för att över huvud taget få stödet. Det är märkligt
            att länsstyrelserna har i uppdrag att lösa detta samtidigt som
            det är Skatteverket som sitter på siffrorna – och dem kan man
            inte tala med. Det blir inte lättare i vårt land med ett sådant
            upplägg.
          </note>
          <note>
            Vi moderater har drivit på för att få fram olika stöd för företag,
            och Moderaterna har också tagit fram stöd. I juni 2020 ställde
            sig riksdagen bakom Moderaternas och andra oppositionspartiers
            förslag om att hitta ett stöd till dem som driver enskild firma.
            Sverige har många olika sorters företag, och alla gör de ett gott
            jobb och ett fantastiskt arbete. Vi har inte råd att låta dem
            stå i kö till Arbetsförmedlingen – en ringlande kö som aldrig
            tar slut om vi inte lyckas rädda företag och jobb för Sveriges
            framtid.
          </note>
          <note>
            Jag vill avsluta med att säga följande: Hade det inte varit för
            Moderaternas insatser kanske det inte hade gått så bra som det
            ändå har gjort i den fruktansvärda situation vi befinner oss i.
          </note>
          <note>
            Anf. 13 Finansminister MAGDALENA ANDERSSON (S):
          </note>
          <note>
            Fru talman! Jag förstår att det är frustrerande att vara i opposition
            i det här läget; regeringen har ju agerat väldigt aktivt genom
            hela krisen. Vi har agerat för att säkerställa resurser till sjukvården,
            äldreomsorgen och vacci ­ neringen, för att stoppa smittspridningen
            och stötta enskilda samt, inte minst, för att rädda svenska företag
            och svenska jobb genom krisen.
          </note>
          <note>
            Med det sagt är det fortfarande många, inte minst mindre, företag
            som har det oerhört tufft. Det gäller inom hotell- och restaurangbranschen,
            inom kulturevenemang och inom resebranschen, liksom transporter.
            Vi ser hur företag verkligen kämpar och har kämpat under en längre
            tid. Jag är också imponerad av den förmåga till omställning som
            många entreprenörer har visat i Sverige, och det är något som
            bådar gott inför framtiden.
          </note>
          <note>
            Nu är det också viktigt att företag söker de stöd de kan vara
            berättigade till. Jag stöter nämligen alltför ofta på att man
            inte har tillräcklig kunskap om vilka stöd som finns och som man
            skulle kunna vara berättigad till. Här är det såklart viktigt
            att vi alla hjälps åt att sprida informationen så att företag
            som kan vara berättigade till stöd inte riskerar att gå i konkurs
            för att de inte har den kunskapen.
          </note>
          <note>
            Vad gäller arbetsfördelningen i regeringen är det så att jag
            är ansvarig för omställningsstöd och korttidspermitteringarna
            medan Ibrahim Baylan däremot är ansvarig för omsättningsstödet
            och stödet till handelsbolagen. Den detaljerade utformningen av
            de reglerna är alltså han bättre lämpad att svara på, medan jag
            är här i dag för att svara på en fråga som handlade om omställningsstödet.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:584 om importmoms
          </note>
          <note>
            Anf. 14 Finansminister MAGDALENA ANDERSSON (S):
          </note>
          <note>
            Fru talman! Lars Beckman har, med anledning av mitt svar den
            17 mars 2021 om att frågan om i nlåsningseffekten avseende importmoms
            för närvarande bereds inom Regeringskansliet, frågat mig om jag
            kan konkretisera vad jag avser med att ärendet bereds. Han har
            också frågat när resultatet av denna beredning kan förväntas presenteras,
            om jag kan redogöra för de direktiv som ligger till grund för
            beredningsarbetet och när företagen i så fall kan förvänta sig
            att lösningen på detta problem träder i kraft.
          </note>
          <note>
            Bakgrunden till detta ärende är en hemställan från Svenskt Näringsliv
            där det föreslås att regeringen ska införa nya regler om avdragsrätt
            för importmoms. Hemställan avser import av varor där tullagstiftningen
            inte har följts. I dessa fall kan det uppkomma situationer där
            ett annat företag än det som äger varorna får betala importmomsen
            till Tullverket och att varken detta företag eller företaget som
            äger varorna får göra avdrag för momsen. Import ­ momsen blir
            därmed en kostnad.
          </note>
          <note>
            För att kunna avgöra om det finns någon möjlig och lämplig lösning
            som hjälper dessa företag krävs att ett stort antal bedömningar
            och avvägningar görs.
          </note>
          <note>
            För det första måste det undersökas om frågan lämpligast hanteras
            inom ramen för tullagstiftningen eller momslagstiftningen. I hemställan
            finns endast ett förslag på förändring av momsreglerna. Om en
            lösning söks på tullsidan behöver det säkerställas att lösningen
            stämmer överens med EU:s tullkodex. På motsvarande sätt behöver
            en lösning inom momsområdet vara förenlig med EU:s momsdirektiv.
          </note>
          <note>
            För det andra ska man komma ihåg att denna effekt drabbar de
            som inte har följt tullagstiftningen vid till exempel en import
            eller hantering av varor i ett tullager. Det måste därför säkerställas
            att en lösning som hjälper de som av misstag gjort fel inte samtidigt
            öppnar upp för skattefusk för de som medvetet inte följer tullagstiftningen
            och till exempel försöker smuggla in varor i Sverige.
          </note>
          <note>
            Sammanfattningsvis är frågan därmed mycket mer komplex än vad
            den kan verka vid första anblick, och eventuella ändringar av
            regelverket måste undersökas noggrant.
          </note>
          <note>
            Jag noterar också att frågan om momskostnader som uppkommer vid
            misstag med tullhanteringen har varit aktuell redan tidigare,
            genom en hemställan från Transportindustriförbundet. I prop .
            2013/14:6 gjorde den dåvarande borgerliga regeringen bedömningen
            att det inte var möjligt att ändra lagstiftningen på det sätt
            som förbundet föreslog. Regeringen kunde då inte heller finna
            någon annan lösning på detta problem som var förenlig med momsdirektivet.
          </note>
          <note>
            Mot denna bakgrund är det i nuläget inte möjligt för mig att
            svara på när resultatet av denna beredning kan presenteras eller
            när en eventuell ändring av lagstiftningen kan träda i kraft.
          </note>
          <note>
            Anf. 15 LARS BECKMAN (M):
          </note>
          <note>
            Fru talman! Tack, finansministern, för svaret!
          </note>
          <note>
            Sverige är ett land som har byggts av företagsamhet. Det är företagsamheten
            som har skapat jobben, det är jobben som har skapat skatteintäkterna
            och det är detta som har lett till att vi är ett land med högt
            välstånd.
          </note>
          <note>
            Fru talman! Det finns saker som gör att företagen får ägna sig
            åt annat än att produktutveckla, sälja, besöka kunder eller vad
            de nu ska göra, och det här är en sådan sak. Det kan låta lite
            torrt och tråkigt med importmoms. Grunden till den här interpellationen
            var en debattartikel i Svenska Dagbladet i mitten av februari
            – även från Skatteverket skrev man en artikel – där man konstaterade
            att både Skatteverket, Svenskt Näringsliv, Företagarna och ett
            stort antal andra organisationer är överens om att det blir helt
            orimliga konsekvenser när ett företag helt enkelt nekas importmoms.
          </note>
          <note>
            Enligt svensk momslag är den som importerar en vara från länder
            utanför EU skyldig att betala importmoms. Normalt anses den som
            äger varan vara importör och kan vanligtvis dra av momsen i företaget.
            Genom avdragsrätten säkerställs neutralitet och rättvis konkurrens
            mellan olika företag. Men det finns situationer när det blir en
            helt orimlig tolkning från Skatteverkets sida. Vid minsta fel
            eller misstag vid importen uppstår stora konkurrenssnedvridande
            konsekvenser som är direkt skadliga för Sveriges internationella
            handel då företaget förlorar sin rätt att dra av importmomsen.
            I och med det ökar kostnaden för företaget med 25 procent. Det
            kan vara så enkelt som att man inte har kryssat i en ruta rätt,
            att två olika försändelsenummer har blandats ihop eller att något
            annat väldigt litet fel har uppstått.
          </note>
          <note>
            Skatteverket och näringslivets organisationer är helt överens
            om att det här borde ändras. Jag vet inte riktigt av finansministerns
            svar om hon delar Skatteverkets och näringslivets organisationers
            uppfattning att det här är ett problem eller inte, men jag gör
            en positiv tolkning och tänker att finans ­ ministern är överens
            med mig om att problemet behöver åtgärdas. Det är naturligtvis
            välkommet.
          </note>
          <note>
            Att frågan är komplex har finansministern redogjort för. Men
            jag noterar att i andra EU-länder – Danmark, Tyskland, Frankrike
            och Nederländerna – tolkar man motsvarande regler så att extra
            kostnader undviks. Går det att göra i andra länder måste man naturligtvis
            kunna göra det i Sverige.
          </note>
          <note>
            Jag skulle vilja upprepa min fråga till finansministern: Vad
            är det för beredningsarbete som pågår, och när kommer den här
            frågan att få en lösning?
          </note>
          <note>
            Anf. 16 Finansminister MAGDALENA ANDERSSON (S):
          </note>
          <note>
            Fru talman! Det är inte avsett att importmomsen ska bli en kostnad.
            Därför är det väldigt bra att försöka hitta en lösning. Däremot,
            som jag försökte redogöra för, är det inte alldeles enkelt att
            hitta en lösning. Problemet är att momslagstiftningen och tullagstiftningen
            krockar lite med varandra, och båda är EU-styrda. Det gör det
            svårare. Den andra delen är också att det är viktigt att man,
            när man gör en lösning, säkerställer att det inte öppnar upp för
            nya vägar för fusk. Det är naturligtvis inte bra för alla de företag
            som gör rätt för sig, vilket är nästan alla företag. Vi vill ju
            inte att de ska utkonkurreras av företag som inte gör rätt för
            sig.
          </note>
          <note>
            Mot den här bakgrunden tittar vi på frågan och fortsätter att
            bereda den. Att det inte är alldeles enkelt kan jag konstatera
            att jag inte är den enda politikern i Sverige som tycker, utan
            min företrädare, som också tittade på en sådan här fråga, kom
            fram till att det inte var möjligt att finna någon lösning på
            det här problemet. Jag tänker inte ge upp med detta, utan jag
            kommer att fortsätta arbeta på Finansdepartementet för att se
            om vi kan hitta en lösning som inte öppnar upp för fusk så att
            seriösa företag riskerar att utkonkurreras.
          </note>
          <note>
            Anf. 17 LARS BECKMAN (M):
          </note>
          <note>
            Fru talman! Jag är personligen helt övertygad om att varken Skatteverket,
            Svenskt Näringsliv, Företagarna eller andra vill att företag ska
            bli utkonkurrerade på grund av fusk. Jag är helt övertygad om
            att de vill ha en seriös konkurrens mellan företagen. Men det
            är också viktigt att de svenska företagen har en seriös konkurrens
            mot företag i andra länder, och har Danmark, Tyskland, Frankrike
            och Nederländerna kunnat hitta lösningar på det här borde det
            vara fullt möjligt att göra det även i Sverige.
          </note>
          <note>
            Att den här frågan har blivit lite mer akut beror på att Storbritannien,
            en av våra viktigaste handelspartner, sedan den 1 januari momsmässigt
            behandlas som ett tredjeland. Det riskerar att öka problemet.
          </note>
          <note>
            Jag har själv pratat med företag som importerar saker från Storbritannien,
            och det har varit mer eller mindre kaos när det gäller tullhanteringen
            och annat. Gods har helt enkelt fastnat i Storbritannien på väg
            ut ur landet. Det har också rapporterats om detta i medierna.
          </note>
          <note>
            Det är bra att finansministern är överens med mig om att det
            här problemet måste åtgärdas. Det verkar också som att vi är överens
            om att det får helt orimliga konsekvenser om man missar att fylla
            i en ruta eller liknande. Då kan man drabbas av vad som egentligen
            kan kallas för en straffskatt på 25 procent.
          </note>
          <note>
            Det som gör mig bekymrad är att finansministern säger att det
            är en komplicerad fråga som andra regeringar inte har löst. Det
            är liksom ingen tröst.
          </note>
          <note>
            När bedömer finansministern att den här frågan kommer att ha
            fått en acceptabel lösning som gör att svenska företag inte riskerar
            att få momsen inlåst? Det är ett onödigt handelshinder som måste
            bort. Sverige är ett litet, export- och importberoende land långt
            uppe i norra Europa som naturligtvis ska ha rimliga konkurrensvillkor.
            När bedömer finansministern att den här frågan har fått en lösning?
          </note>
          <note>
            Anf. 18 Finansminister MAGDALENA ANDERSSON (S):
          </note>
          <note>
            Fru talman! Jag förstår att Lars Beckman från Moderaterna inte
            nöjer sig med att Moderaterna inte lyckades lösa den här frågan
            när man satt i regeringsställning. Jag nöjer mig inte heller med
            det moderata misslyckandet, utan vi kommer att fortsätta att arbeta
            med den här frågan.
          </note>
          <note>
            Däremot kan det vara så att det som gäller i andra länder kan
            bero på att deras interna momslagstiftning ser annorlunda ut än
            vad den svenska gör. Det kan alltså finnas förklaringar till att
            det ser annorlunda ut i andra länder och att det är den skillnaden
            som gör att Moderaterna tidigare inte lyckades hitta någon lösning
            på den här frågan.
          </note>
          <note>
            Med det sagt kan jag tala om att det sker en beredning på Regeringskansliet.
            När den är färdig kan jag inte svara på. Det beror på att frågan
            är komplex eftersom tull- och momslagstiftningen krockar lite
            med varandra och båda är styrda från Bryssel, naturligtvis kompletterat
            med inhemska regler. Jag vågar inte i dagsläget svara på exakt
            när beredningen kan vara klar.
          </note>
          <note>
            Anf. 19 LARS BECKMAN (M):
          </note>
          <note>
            Fru talman! Finansministern använder samma talepunkt som varje
            minister använder vid varje interpellationsdebatt, nämligen att
            det är Moderaternas fel att regeringen inte löser samhällsproblem.
            Det kanske vore bättre om väljarna röstar fram en moderat regering
            så att vi kan lösa samhällsproblem i stället för att prata om
            dem.
          </note>
          <note>
            Jag förstår att frågan är komplex. Fusk ska vi hindra. Men jag
            kan notera att såväl Skatteverket som näringslivsorganisationerna
            har gett förslag på lösningar. Ett förslag som man skriver om
            i debattartikeln i Svenska Dagbladet och som man har skrivit till
            regeringen om är att regeringen ska se till att reglerna tolkas
            på liknande sätt som i konkurrerande EU-länder. Och så finns det
            konkreta förslag genom tillägg i momslagen där man skul ­ le kunna
            undanröja den svenska oskäliga tolkningen av reglerna. Det här
            är en viktig konkurrensfråga.
          </note>
          <note>
            Jag förstår att finansministern inte tänker ge något svar på
            frågan om när detta ska vara löst. Det är också en signal att
            förmodligen räkna med: Under den här mandatperioden kommer finansministern
            inte att göra någonting åt detta. Det tycker jag är olyckligt.
            Jag har noterat att näringsministern har rest land och rike runt
            tillsammans med just Svenskt Näringsliv och Företagarna för att
            hitta exempel på regelförenklingar. Man har till och med satt
            något mål om att minska reglerna. Men när vi då kommer till de
            konkreta frågorna, som faktiskt handlar om regelförenklingar och
            som skulle skapa en konkurrens på lika villkor, säger finansministern
            att det är svåra frågor som finansministern inte ser någon lösning
            på.
          </note>
          <note>
            Det kanske vore bättre att näringsministern bokar in en kopp
            kaffe med finansministern och försöker reda ut de frågor som ligger
            på bordet, för den här frågan är viktig för Sveriges konkurrenskraft,
            och den är viktig för det svenska näringslivet. Jag hoppas verkligen
            att vi kan hitta en lösning, för vi verkar ändå vara överens om
            att detta är ett problem.
          </note>
          <note>
            Anf. 20 Finansminister MAGDALENA ANDERSSON (S):
          </note>
          <note>
            Fru talman! Lars Beckman menar att om man gjorde den förändring
            som föreslås blir det konkurrens på lika villkor. Här behöver
            ni naturligtvis titta närmare på det som är föreslaget, och min
            oro gäller att man måste vara noggrann när man gör sådana här
            förändringar så att det inte blir konkurrens på väldigt olika
            villkor på så sätt att man riskerar att företag som fuskar kommer
            att gynnas av eventuella regelförändringar. Mot den bakgrunden
            är det viktigt att man har koll på vad man gör.
          </note>
          <note>
            Med det sagt förstår jag att det är oerhört frustrerande för
            ett företag som av misstag har gjort sig skyldigt till en mindre
            förseelse att sedan drabbas på det här sättet. Det är naturligtvis
            väldigt frustrerande för det företaget, och det är också mot den
            bakgrunden som vi tittar på vad det finns för möjligheter att
            göra förändringar som samtidigt säkerställer en sjyst konkurrens.
          </note>
          <note>
            Däremot: Om väljarna röstar fram en moderatledd regering kommer
            det uppenbarligen inte att lösa problemet eftersom Moderaterna
            under åtta år inte lyckades göra detta i regeringsställning. Man
            sa tvärtom att man inte hade möjlighet att komma fram med denna
            lösning.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:586 om ny skatt på el
          </note>
          <note>
            Anf. 21 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig om jag avser att införa
            en ny skatt, eller höja skatten, på el eller eldrivna produkter.
          </note>
          <note>
            Hela samhället måste bidra till en ökad energieffektivisering.
            Den existerande energiskatten på elförbrukning innebär redan nu
            att produkter som använder relativt mycket el är dyrare i drift.
            Regeringen arbetar därutöver med en mängd åtgärder för att påskynda
            både elektrifieringen och energieffektiviseringarna.
          </note>
          <note>
            Enligt januariavtalet ska en kraftfull grön skatteväxling genomföras
            med höjda miljöskatter som växlas mot sänkt skatt på jobb och
            företag ­ ande. Vilka skatter som framöver kommer att omfattas
            eller på vilket sätt en sådan höjning av miljöskatter ska utformas
            kommer regeringen att återkomma till. Det pågår dock inget arbete
            inom Regeringskansliet med en ny skatt på produkter som drar mycket
            el.
          </note>
          <note>
            Anf. 22 NIKLAS WYKMAN (M):
          </note>
          <note>
            Fru talman! Svenska folket blir säkert allt som oftast något
            förvirrade när de lyssnar på Magdalena Andersson och regeringens
            företrädare. Det är lite svårt att förstå vad det är för något
            regeringen vill uppnå. En hel del saker verkar mest hända av sig
            själva beroende på att man inte bedriver en fungerande reformpolitik.
          </note>
          <note>
            Magdalena Anderssons facit är till exempel att Sverige är det
            land där arbetslösheten har ökat mest i hela EU sedan 2014. Vi
            har inte längre den högsta sysselsättningsgraden, och vi har den
            tredje lägsta tillväxten per person i hela Europeiska unionen
            under samma period. Det är mycket som har gått dåligt i Sverige
            med Magdalena Anderssons politik.
          </note>
          <note>
            Men en sak som många människor undrar över är: Hur hänger det
            ihop att man för det första driver en politik där så mycket som
            möjligt ska elektrifieras – några vanliga bensin- eller dieselbilar
            ska inte finnas kvar – för det andra stänger ned kärnkraften och
            för det tredje har regeringsföreträdare som pratar om att man
            ska införa nya skatter på allt som går på el?
          </note>
          <note>
            Den här kombinationen är väldigt svår att hänga med i. Vi tar
            den en gång till, Magdalena Andersson! Först driver man en politik
            som går ut på att allt, eller så mycket som möjligt, ska drivas
            av el. Sedan stänger man ned elproduktionen. Och sedan inför man
            – eller vill införa, pratar om att införa eller ger på olika sätt
            budskap om att man nog borde ha – en skatt på produkter som går
            på el.
          </note>
          <note>
            Hur kan detta främja ett land som Sverige? Hur kan det vara en
            bra signal att skicka till företag, entreprenörer och hushåll
            att först säga att de ska ställa om till el och sedan säga att
            så fort vi får chansen ska vi nog beskatta det här så mycket som
            möjligt? Vad blir det för förutsättningar att starta och driva
            företag som producerar eldrivna produkter i Sverige när man skickar
            signaler om att man ska beskatta dem så mycket som möjligt och
            så fort som möjligt – kanske inte just nu men snart?
          </note>
          <note>
            Vad blir det för signal till hushåll som funderar på vad de ska
            köpa och investera i när de får höra detta från regeringens företrädare?
            Man säger: Ja, det är bra att köpa saker och ting som går på el,
            men vi ska nog så snart som möjligt se till att beskatta dem så
            hårt som möjligt.
          </note>
          <note>
            Finansministerns svar här ger inget tydligt besked, så vi får
            väl tro att det är ministerkollegans besked som gäller.
          </note>
          <note>
            Erfarenheten är inte särdeles positiv, fru talman, av den här
            regeringens skattepolitik. Det är säkert förvisso en del som kanske
            är mer av en slump, eller snarare en effekt av att man har Socialdemokraterna,
            som vill höja skatterna så mycket som möjligt, Centerpartiet,
            som vill ha ett så krångligt skattesystem som möjligt med så många
            olika typer av avdrag och undantag som man bara kan komma på,
            och Miljöpartiet, som vill experimentera med så många nya skatter
            som möjligt.
          </note>
          <note>
            Detta har lett fram till att vi i Sverige befinner oss i en helt
            unik posi ­ tion; det ser man om man blickar ut över världen.
            Mitt i brinnande kris har det antingen införts eller kommit förslag
            om höjd fordonsskatt, skatt på tjänstebilar, skatt på hämtmat,
            skatt på kläder, skatt på skor, återinförd fas ­ tighetsskatt,
            olika typer av nya skatter på entreprenörskap, ägarskatter och
            bankskatter. Vi har fått plastpåseskatter, och vi har fått kemikalieskatter,
            utdömda av Skatteverket och Kemikalieinspektionen.
          </note>
          <note>
            Och nu ska vi också få, eller inte få, ny skatt på elprodukter.
            Magdalena Andersson är skyldig svenska företag och svenska folket
            ett svar.
          </note>
          <note>
            Anf. 23 Finansminister MAGDALENA ANDERSSON (S):
          </note>
          <note>
            Fru talman! Signalen till näringslivet tycks vara mycket tydlig
            om man ser på vad som händer i näringslivet. Det pågår just nu
            en grön industriell revolution i Sverige, där företag efter företag
            kommer med mångmiljardinvesteringar i ny, grön teknologi. Det
            råder nu skriande arbetskraftsbrist i norra delen av Sverige på
            grund av alla gröna investeringar som sker där.
          </note>
          <note>
            Det handlar inte bara om näringslivet, där det sker mycket investeringar
            i själva produktionen. Vi har också stora investeringar i solceller
            och vindkraft i Sverige. Här sker alltså en stor förändring, där
            Sverige ligger i framkant. Det skapar redan många jobb, och det
            kommer att skapa ännu fler jobb i framtiden.
          </note>
          <note>
            Som jag sa i interpellationssvaret pågår inget arbete inom Regeringskansliet
            med en ny skatt på produkter som drar mycket el. Jag kan upprepa
            det igen, om Niklas Wykman önskar, i nästa inlägg.
          </note>
          <note>
            Anf. 24 NIKLAS WYKMAN (M):
          </note>
          <note>
            Fru talman! Det pågår inget arbete inom Regeringskansliet. Okej,
            men var och en av oss läser det som står i tidningarna, och där
            uttrycker regeringsmedlemmarna en tydlig uppfattning kring att
            det ska införas en skatt på olika typer av elprodukter.
          </note>
          <note>
            Detta skickar en signal dels till dem som vill arbeta fram den
            typen av produkter, dels till dem som vill köpa den typen av produkter.
            Men Magdalena Andersson lämnar ett lugnande besked: Det pågår
            inget arbete inom Regeringskansliet. Okej, men ministrarna arbetar
            uppenbarligen för fullt för det, åtminstone med att bilda opinion
            för det genom svenska medier. Det skickar väl ändå en rätt tydlig
            signal?
          </note>
          <note>
            Kan Magdalena Andersson förklara regeringens position? Hur hänger
            de här tre sakerna ihop? För det första: Se till att allting ska
            gå på el – absolut ingenting får gå på bensin och diesel! För
            det andra: Stäng ned svensk kärnkraft! För det tredje: Beskatta
            allting som går på el så mycket som möjligt och så ofta som möjligt!
          </note>
          <note>
            Hur går den politiken ihop? Hur kan det vara ett logiskt och
            bra sätt att sköta ett land eller kommunicera med sina medborgare
            på?
          </note>
          <note>
            Magdalena Andersson pratar om att vi har en grön revolution.
            Sverige har alltså den snabbast växande arbetslösheten i Europeiska
            unionen. Vi har den tredje lägsta tillväxten i Europeiska unionen.
            Vi har den femte högsta arbetslösheten. Om det är en grön revolution
            betackar vi oss för den gröna revolutionen. Den är inte eftersökt
            av svenska folket. Vi vill inte ha den snabbast växande arbetslösheten.
            Vi vill inte ha EU:s tredje lägsta tillväxt. Vi vill inte ha EU:s
            femte högsta arbetslöshet.
          </note>
          <note>
            Vi vill ha ett Sverige med full sysselsättning och hög ekonomisk
            till ­ växt, så att vi kan få höga löner, bra pensioner och en
            välfinansierad väl ­ färd. Men, fru talman, det går inte när man
            har den snabbast växande ar ­ betslösheten, när man har den tredje
            lägsta tillväxten och när man har den femte högsta arbetslösheten
            hittills. Det är möjligt att Miljöpartiet på allvar har lyckats
            övertyga Magdalena Andersson om att det är en grön revolu ­ tion,
            men det är det inte. Det är en destruktion av det som vi en gång
            i tiden kände som ett av världens främsta och bästa industriländer.
          </note>
          <note>
            Nu skickar regeringens företrädare ytterligare en sådan här signal:
            Framtiden, nja, den är nog inte helt och fullt välkommen. Vi ska
            åtminsto ­ ne beskatta elprodukter så hårt som möjligt.
          </note>
          <note>
            Detta får tas på allvar, fru talman. För hur har det gått med
            plastpåseskatten och kemikalieskatten? Kemikalieskatten ska snart
            tas ut på det mesta vi handlar i butiken. Den gäller redan på
            alla elprodukter. Skatte ­ verket och Kemikalieinspektionen har
            utvärderat den och sagt att den absolut inte fyller sitt syfte.
          </note>
          <note>
            Och vad tycker vi egentligen om plastpåseskatten när det kostar
            30–40 kronor för en barnfamilj som har glömt tygpåsarna, som är
            mindre bra för miljön i de flesta fall, hemma och därmed får betala
            denna skatt? Eller ta alla som nu köper plastpåsar på rulle i
            stället och slänger pappförpackningarna i som man i stället tar
            hem maten från butikerna i eftersom de är obeskattade. Skatten
            är helt ologisk, har ingen miljönytta, kostar hushållen en massa
            och innebär mycket krångel för företagarna.
          </note>
          <note>
            Hur är det att mitt i en kris höja en fordonsskatt och beskatta
            tjänstebilar hårdare? I restaurangbranschen, som är hårt pressad,
            hotar man med nya skattar på hämtmat. I detaljhandeln, som är
            hårt pressad, ska det bli nya skatter på kläder och skor. Hushållen,
            som är rädda för arbetslöshet och där många är sjukskrivna, ska
            få en fastighetsskatt. Vi har låg tillväxt, men det behövs fler
            skatter på entreprenörskap. Vi ska ha höjda ägarskatter, och vi
            ska införa en skatt på risktagande i form av en bankskatt.
          </note>
          <note>
            Det pågår dock inget arbete med just denna elskatt i Regeringskansliet.
            Tyvärr pågår det ett arbete i svenska medier av ministrarna i
            stället. Detta borde helt stoppas. Lämna tydligt besked!
          </note>
          <note>
            Anf. 25 Finansminister MAGDALENA ANDERSSON (S):
          </note>
          <note>
            Fru talman! Niklas Wykman säger att svenska folket betackar sig
            för den gröna industriella revolutionen. Jag kan förstå det om
            man ser det från ett moderat perspektiv. Under Niklas Wykmans
            arbetstid i Regeringskans ­ liet sa statsministern: The industry
            is basically gone. Den här statsminis ­ tern har en lite annan
            inställning till det.
          </note>
          <note>
            Det är också så att politiken har gett resultat med de mångmiljardinvesteringar
            som vi nu ser. Det är möjligt att Niklas Wykman inte märker det
            om han sällan lämnar Stockholmsregionen, men åker man norrut märker
            man vilken framtidsanda och tillförsikt det finns med alla de
            investeringar som nu sker och är på gång och med den stora arbetskraftsbrist
            som man nu ser där uppe i norr.
          </note>
          <note>
            Tittar man på svensk arbetsmarknad kan man också notera att nu,
            under den största ekonomiska krisen sedan andra världskriget,
            är sysselsättningsgraden alltså högre än när Moderaterna lämnade
            Regeringskansliet.
          </note>
          <note>
            Med det sagt pågår inget arbete med den skatt som föranledde
            den här interpellationen.
          </note>
          <note>
            Anf. 26 NIKLAS WYKMAN (M):
          </note>
          <note>
            Fru talman! Finansministern anklagar mig för att inte lämna Stockholmsregionen
            och säger att jag borde åka mer norröver. Jag tror att svens ­
            ka folket kan påminna sig om att finansministern har åkt norröver.
            Jag har stannat kvar i Stockholm, vill jag säga, i enlighet med
            de rekommendatio ­ ner som Folkhälsomyndigheten har haft under
            senare tid. Därefter avser jag absolut att fortsätta åka till
            företag runt om i hela landet, och även till fjällen och andra
            ställen.
          </note>
          <note>
            Den här frågan handlade dock inte om att resa runt i Sverige.
            Den handlade om vilka budskap man skickar till svenska folket
            och till svenska företag med att ständigt hota med att införa
            nya skatter.
          </note>
          <note>
            Det pågår inget arbete i Regeringskansliet. Det är alltså en
            enskild minister som har pratat om att vi ska ha de här nya skatterna.
            Tyvärr spelar det nog ändå en viss roll när enskilda ministrar
            uttrycker sig på det sättet. Vi får helt enkelt utgå från att
            Magdalena Andersson här har utställt ett löfte om att det inte
            blir någon skatt på nya elprodukter.
          </note>
          <note>
            Risken är väl att det löftet är ungefär lika starkt som när Magdalena
            Andersson inför valet 2014 lovade att det inte skulle bli någon
            nedmontering av det svenska överskottsmålet. Det blev en snabb
            nedmontering av det svenska överskottsmålet. Därefter har finansministern
            till och med sagt att det ska tas bort helt och hållet. Magdalena
            Anderssons track record när det kommer till skarpa löften kring
            kärnan i ekonomin är inte särskilt starkt.
          </note>
          <note>
            Magdalena Andersson vänder och vrider på orden. Hon säger att
            vi betackar oss för en grön revolution. Den gröna revolution som
            Magdalena Andersson beskrev, vad vi kunde höra här alldeles nyss,
            handlade alltså om att vi har den snabbast växande arbetslösheten
            i hela EU, den tredje lägsta tillväxten i EU och den femte högsta
            arbetslösheten i EU. Om det är en grön revolution vill vi inte
            ha någon grön revolution.
          </note>
          <note>
            Vi i Moderaterna vill ha framtidstro och teknikförnyelse. Vi
            vill möta de utmaningar vi har med optimism, tilltro och vetenskap,
            inte med nya högre skatter på det som är bra för miljön.
          </note>
          <note>
            Anf. 27 Finansminister MAGDALENA ANDERSSON (S):
          </note>
          <note>
            Fru talman! Moderaternas nya vurm för att människor inte ska
            jobba känns lite märklig – denna ständiga önskan att bli mer som
            andra europeiska länder, där ju färre jobbar än i Sverige. Om
            Sverige skulle vara ett genomsnittligt europeiskt land skulle
            det vara uppemot en halv miljon färre människor som gick till
            jobbet varje dag.
          </note>
          <note>
            Det är inte dit jag strävar, tvärtom. Jag vill bygga vidare på
            det som vi ser i Sverige nu: högre sysselsättningsgrad än 2014
            när Stefan Löfven blev statsminister, men också ännu fler som
            är ute och söker jobb på arbetsmarknaden. Det är de som nu ska
            stöttas så att de också kommer i arbete – mycket gärna i norra
            delen av Sverige, där vi nu ser hur företag efter företag planerar
            mångmiljardinvesteringar som kommer att skapa jobb och nya exportsuccéer
            för svensk industri och näring.
          </note>
          <note>
            Där ligger framtiden, och det är det som regeringen konsekvent
            har styrt mot sedan Stefan Löfven blev statsminister. Vi har gett
            tydliga signaler om att det är klimatomställningen och de gröna
            näringarna som är framtiden. Det har gett resultat. Det ger jobb.
            Det ger framtidstro. Det är den vägen vi ska fortsätta.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellationerna 2020/21:587 och 588 om bonus–malus-systemet
          </note>
          <note>
            Anf. 28 Finansminister MAGDALENA ANDERSSON (S):
          </note>
          <note>
            Fru talman! Sofia Westergren har frågat mig om jag avser att
            på något sätt förändra fordonsbeskattningen för dem som är beroende
            av bilen i yrket, exempelvis hantverkare.
          </note>
          <note>
            Boriana Åberg har frågat mig om det gjorts några konsekvensbeskrivningar
            av vad det förändrade och förstärkta bonus–malus-systemet innebär
            för företagare som behöver lätta lastbilar i sitt arbete och hur
            det påverkar människor som har bilstöd. Boriana Åberg har också
            frågat mig om jag anser att det är rimligt att svenska skattebetalare
            står för kostnaderna för klimatomställningen i Norge och, om inte,
            vilka åtgärder jag avser att vid ­ ta.
          </note>
          <note>
            Klimatkrisen är vår tids ödesfråga. Ska Sverige nå klimatmålen
            är det avgörande att utsläppen av växthusgaser i transportsektorn
            minskar. Bonus–malus-systemet bidrar till detta genom att högre
            skatt tas ut på nya lätta fordon med högre utsläpp och bonus lämnas
            till mer miljöanpassade fordon. Syftet är att systemet ska styra
            mot en högre andel miljöanpassade fordon i nybilsförsäljningen.
          </note>
          <note>
            Andelen laddbara bilar i nybilsförsäljningen ökar, vilket är
            positivt för omställningen av fordonsflottan men också en indikation
            på att den tekniska utvecklingen går framåt och att laddbara fordon
            blir mer konkurrenskraftiga. Även om den tekniska utvecklingen
            inte nått lika långt för lätta lastbilar som för personbilar bedömer
            regeringen att det är viktigt att sammanhållet försöka styra inköpen
            av lätta fordon till renare alternativ.
          </note>
          <note>
            I syfte att motverka export från Sverige av subventionerade miljöbilar
            har Miljödepartementet remitterat ett förslag om återbetalningsskyldighet
            av klimatbonusen om bilen exporteras inom fem år. Remisstiden
            löpte ut den 23 november förra året, och inom Regeringskansliet
            pågår ett arbete för att analysera remissvaren.
          </note>
          <note>
            För att främja delaktigheten i samhället för vuxna och barn med
            funk ­ tionsnedsättning utgör bilstödet en betydelsefull förmån.
            Den 1 oktober förra året trädde nya bestämmelser i kraft utifrån
            regeringens förslag om förbättrade möjligheter till bilstöd. Syftet
            med de ändrade reglerna är bland annat att öka ändamålsenligheten
            i stödet. I samband med detta höjdes också nivåerna på tilläggsbidragen
            i bilstödet för att öka kompensationen för kostnaderna i samband
            med bilköp.
          </note>
          <note>
            Jag vill också betona att regeringen löpande och noga följer
            utveck ­ lingen avseende frågan om möjligheten för personer med
            funktionsned ­ sättning och deras anhöriga att ta del av bilstödet
            samt miljöstyrningen inom bonus–malus-systemet.
          </note>
          <note>
            Anf. 29 SOFIA WESTERGREN (M):
          </note>
          <note>
            Fru talman! Bonus–malus är skatter som byter ägare, kan man säga.
            Det blir bonus till miljövänliga bilar och malus för att straffbeskatta
            de bilar som inte anses vara miljövänliga.
          </note>
          <note>
            Arbetslinjen behöver utvecklas och inte bli ytterligare invecklad.
            Bo ­ nus–malus är ett kontraproduktivt medel. Det blir en skatt
            på arbete, och folk hamnar i kläm. Det är dålig landsbygdspolitik.
            Detta drabbar människor som inte har alternativ; vi har inte tunnelbana
            i hela vårt land.
          </note>
          <note>
            Hantverkare, till exempel, behöver ha lastkapacitet på sina viktiga
            arbetsfordon. Dessa fordon, som väger 3,5 ton, jämförs med små
            personbilar. I södra Sverige kan man se att detta har påverkat
            konkurrensen. Vi har hantverkare som kör utlandsregistrerade bilar.
            Det är bilar från Polen, Tyskland och Danmark. Lätta lastbilar,
            under 3,5 ton, har inte färdskrivare, och det går alltså inte
            att se om de utför olaglig cabotagetrafik. Det saknas alternativ
            för hantverkare. Deras elbil skulle kosta ungefär 50 procent mer
            än en annan bil, som inte går på el. Laddinfrastrukturen är heller
            inte utbyggd – om en hantverkare köper en elbil saknas det laddstolpar
            för att ladda den. Dessutom blir den dyrare i inköp.
          </note>
          <note>
            För något år sedan hörde jag på ett infrastrukturseminarium från
            Göteborg i Västra Götaland att antalet laddstolpar hade ökat med
            100 procent, fru talman – från en till två stolpar.
          </note>
          <note>
            Jag hade tidigare en debatt med finansministern om bonus–malus.
            Den handlade om familjer med funktionshindrade barn som behöver
            ha plats för två permobiler i sitt fordon. Då svarade finansministern
            mig att familjer slipper malus om de köper en mindre bil. Men
            detta är inget alternativ för dessa familjer – lika lite som det
            är ett alternativ för hantverkare. Det blir en konkurrensnackdel.
            Vi behöver ju stå upp för svenska företag. Vi behöver stå upp
            för arbeten. Vi behöver stärka arbetslinjen, inte urholka den.
          </note>
          <note>
            Jag saknade svar på min fråga i finansministerns skriftliga svar,
            så jag ställer om frågan: Tänker finansministern förändra fordonsbeskattningen
            för dem som är beroende av bilen i yrket, som en hantverkare är?
          </note>
          <note>
            Anf. 30 BORIANA ÅBERG (M):
          </note>
          <note>
            Fru talman! Tack, finansministern, för svaret!
          </note>
          <note>
            Jag upplevde inte att ministern svarade på min fråga om det har
            gjorts någon konsekvensbeskrivning av beslutet att belägga arbetsredskap,
            som de lätta lastbilarna är, med högre skatt. Eftersom ministern
            valde att inte besvara denna fråga förmodar jag att en konsekvensbeskrivning
            inte har gjorts – ministern får gärna rätta mig om detta inte
            är sant.
          </note>
          <note>
            I stället pratade ministern i sitt svar om miljönyttan. Men det
            finns ingen miljönytta med förslaget om bonus–malus. Både Riksrevisionen
            och Konjunkturinstitutet har oberoende av varandra dömt ut bonus–malus-systemet
            som dyrt och ineffektivt, men i stället för att skrota detta system
            valde regeringen att förstärka det.
          </note>
          <note>
            Ministern medgav i sitt svar att den tekniska utvecklingen för
            lätta lastbilar inte har nått lika långt. Ändå valde regeringen
            att förstärka bonus–malus-systemet även för lätta lastbilar, trots
            att marknaden erbjuder väldigt få fordon som kan användas som
            arbetsredskap av hantverkare och samtidigt kan få bonus.
          </note>
          <note>
            Man kan säga att regeringen lider lite av Marie-Antoinette-syndromet.
            Är malus för dyrt? Låt dem köra elbilar i stället! Men elbilar
            kräver som bekant laddningsmöjligheter, och det är inte självklart
            att en hantverkare som måste köra på olika ställen kan anpassa
            användningen av bilen till den räckvidd som bilen har. Laddningen
            tar dessutom väldigt lång tid; tekniken är inte utvecklad.
          </note>
          <note>
            Vi vet också att el är en bristvara i dagens Sverige, både när
            det gäller effekt och när det gäller kapacitet. Den energipolitik
            som förs, med kärnkraftsreaktorer som stängs och import av smutsig
            kolkraft från utlandet, drar både företagandet och hela Sverige
            i fördärvet.
          </note>
          <note>
            Jag ställde också en fråga om människorna som är beroende av
            bilen för att kunna förflytta sig. För dem finns det inget alternativ
            – det finns inte tillräckligt stora bilar.
          </note>
          <note>
            Man kan säga att bonus–malus-systemet de facto också är en skatt
            på funktionshinder, och så kan det inte vara i ett välfärdsland.
            Hela skatteutskottet fick mejl från människor som var förtvivlade
            över att Försäkringskassan inte hade kunnat hantera deras ansökningar
            om stöd i tid. De riske ­ rade att köpa fordon efter den 1 april
            och att bli belagda med betydligt högre skatt än de hade räknat
            med eller hade råd med. Ministern får gärna rikta sig till dem
            och berätta vad de ska göra.
          </note>
          <note>
            Anf. 31 LARS BECKMAN (M):
          </note>
          <note>
            Fru talman! När det gäller straffskatten på bilismen finns det,
            som vi har beskrivit, två vinnare. Det är utländska hantverkare,
            som väller in i södra Sverige och får en konkurrensfördel. Och
            det är norska bilköpare, som får bilar subventionerade av svenska
            skattebetalare.
          </note>
          <note>
            Fru talman! Jag vill haka på det som Boriana Åberg tar upp: konsekvenserna
            av straffbeskattningen på Sveriges funktionsnedsatta som är i
            behov av bil. Tyvärr måste man sätta in straffbeskattningen på
            funktionsnedsatta i sitt sammanhang. För den som är intresserad
            av att veta vad regeringens politik betyder i praktiken rekommenderar
            jag att man går in på rbu.se, Riksförbundet för Rörelsehindrade
            Barn och Ungdomar . De har gjort en förskräcklig 16-punktslista.
            Jag lägger nu till den 17:e punkten med bonus–malus. På hemsidan
            räknar de upp 16 punkter över hur den här regeringen konsekvent
            har skurit ned och försämrat för dem som behöver samhällets stöd
            mest.
          </note>
          <note>
            RBU skriver på sin hemsida:
          </note>
          <note>
             personlig assistans har kollapsat sedan 2015
          </note>
          <note>
             beviljanden av aktivitetsersättning har kollapsat
          </note>
          <note>
             allt fler förlorar sin kontaktperson
          </note>
          <note>
             kommuner avslår ansökningar medvetet för att driva frågor till
            förvaltningsrätten
          </note>
          <note>
             resurser till skolor för att ge stödinsatser minskar
          </note>
          <note>
             hjälpmedel: neddragning av sortiment och införande av avgifter
          </note>
          <note>
             bilstöd svårare att få
          </note>
          <note>
             nödstoppet för omprövningar av personlig assistans fungerar
            inte som det var tänkt
          </note>
          <note>
             betydligt svårare att få parkeringstillstånd
          </note>
          <note>
             LSS-boenden, egen lägenhet med assistans är en insats som sällan
            beviljas
          </note>
          <note>
             besparingar för ledsagarservice
          </note>
          <note>
             korttidsboende beviljas i mindre grad
          </note>
          <note>
             resursskolor läggs ned, väldigt få nya startar
          </note>
          <note>
             omvårdnadsbidraget har försämrats
          </note>
          <note>
             färdtjänsten har försämrats
          </note>
          <note>
             bidragen till bostadsanpassning har kollapsat.
          </note>
          <note>
            Jag får mejl från hela Sverige från desperata äldre människor
            som har jobbat hela sitt liv och betalat skatt i hela sitt liv
            och som nu ska få en permobil utskriven. Men det kan de inte få,
            eftersom de inte får något mobilt rullstolsgarage.
          </note>
          <note>
            Fru talman! Dessutom har den socialdemokratiska finansministern
            infört en straffbeskattning på de familjer som behöver få in två
            rullstolar i en minibuss. Jag förstår att de allra flesta inte
            känner till hur systemet fungerar. Man kan alltså få 40 000 kronor
            i anskaffningsbidrag. Men för den minibussen får man betala en
            straffskatt på 120 000 kronor. Man kan alltså få 40 000 i anskaffningsbidrag,
            men man ska betala 120 000 kronor.
          </note>
          <note>
            Fru talman! Jag tror att de allra flesta förstår att det är helt
            orimligt. När jag för någon månad sedan debatterade frågan med
            finansministern sa hon att det kanske finns bättre sätt att stödja
            funktionsnedsatta på, att det kanske är det regelverket som måste
            ändras. Nu har det gått lång tid sedan förra debatten om straffskatten
            på funktionsnedsatta och deras mobilitet. Det är nog många som
            undrar vilka åtgärder finansministern har vidtagit.
          </note>
          <note>
            Vilka förbättringar finns för Sveriges funktionsnedsatta i den
            vårändringsbudget som nyligen presenterades? Eller är finansministern
            nöjd med de 16 punkterna på RBU:s skamlista? Det är en skamlista.
          </note>
          <note>
            Samma regering pratar om att införa en familjevecka, vilket skulle
            kosta 30 miljarder, för familjer med friska barn. Det är inte
            anständigt.
          </note>
          <note>
            Det svar som finansministern och en annan minister i regeringen
            har gett är att man kan köpa en mindre bil. Det är fullkomligt
            verklighetsfrånvänt. Man får inte in två permobiler i en Golf.
            Man är tvungen att ha en minibuss.
          </note>
          <note>
            Jag vill ställa samma fråga som min kollega Boriana Åberg. Vad
            är svaret till de familjer som behöver de här bilarna?
          </note>
          <note>
            Anf. 32 THOMAS MORELL (SD):
          </note>
          <note>
            Fru talman! Jag ger mig in i debatten eftersom jag är intresserad
            av fordon och trafik. Det är något som jag har ägnat i stort sett
            hela mitt vuxna liv åt. Jag måste säga att den här bonus–malus-skatten
            nog är något av det mest bakvända man kan leta rätt på om man
            har inriktningen att få en bättre miljö.
          </note>
          <note>
            Sofia tog upp det här med utländska aktörer som kommer in i Sverige
            och utför arbete. Det är en absolut konsekvens av det här systemet.
            Det finns exempel, som polisen har rapporterat, på att det har
            gått så långt att man till och med väger ned tyngre fordon, som
            ligger på en totalvikt på 6 eller 7 ton, till 3,5 ton. Då flyger
            man nämligen under radarn när det gäller kör- och vilotider. Det
            har fått konsekvensen att svenska företag konkur ­ reras ut på
            grund av att de får betala höga skatter samtidigt som andra aktörer
            som flyger under radarn kommer in och inte betalar en krona.
          </note>
          <note>
            Jag förstår inte riktigt hur det är tänkt att det här ska fungera.
            Jag kan ta ett exempel. En möbelhandlare ringde upp mig och berättade
            att de hade en gammal skåpbil som de körde ut möbler till kunder
            med. Nu skulle de köpa en ny bil. Men då skulle skatten öka med
            90 000 kronor under en treårsperiod. 90 000 kronor skulle det
            kosta en möbelhandlare i Lidköping att köra ut möbler. Om den
            bilen rullar 2 000 mil om året – men det tror jag inte att den
            gör – måste de få in 17 kronor och 50 öre per mil bara för att
            täcka skattekostnaden. Självklart valde de att behålla den gamla
            bilen, som de kunde reparera för de 90 000 kronorna under ganska
            lång tid.
          </note>
          <note>
            Det blir motsatt effekt, när man behåller gamla smutsiga bilar
            i stället för att köpa nya. För dem som är möbelhandlare, snickare
            rörmokare, elek ­ triker eller vad det kan vara finns det inget
            bonussystem att tillgå. Det blir bara malus.
          </note>
          <note>
            Om man har en budbil som rullar 6 000 mil om året måste man ha
            in ungefär 6 kronor per mil bara för att täcka skattekostnaden.
            Slår man ut de 35 000 kronor som bilarna kommer att kosta i årlig
            skatt måste man ha in 3 000 kronor i månaden bara för att täcka
            skattekostnaden. Och då har man inte ens satt nyckeln i tändningslåset.
            Var och en förstår att det sätter de små företagarna i en nästan
            hopplös situation. Samtidigt väller det in bilar från utlandet
            och tar jobben i stället. Då har vi inte vunnit någonting. Det
            blir snarare en förlust för staten.
          </note>
          <note>
            Jag kan ge statsrådet ett tips. Ett enkelt sätt att känna igen
            de där fordonen på 3,5 ton som kommer utifrån är att de har en
            mössa på taket. Det finns en liten uppbyggnad på hytten där föraren
            ligger den korta stund han har möjlighet att sova. De flyger ju
            under radarn också när det gäller kör- och vilotider. Det är alltså
            inte bara fråga om illegal konkurrens när det gäller sättet att
            utföra verksamheten. Det handlar också om att folk utnyttjas å
            det grövsta och får köra i stort sett dygnet runt.
          </note>
          <note>
            Ett tips till statsrådet är: Titta ute på vägarna för att känna
            igen de där i fordonen på 3,5 ton som tar jobben från de svenska
            hantverkarna!
          </note>
          <note>
            Anf. 33 Finansminister MAGDALENA ANDERSSON (S):
          </note>
          <note>
            Fru talman! Sofia Westergren påpekade att tunnelbana inte finns
            i hela landet. Det är alldeles korrekt. Det finns bara i Stockholmsregionen.
            Men även hantverkare i Stockholm har ofta egen bil och åker ganska
            sällan tunnelbana. Som hantverkare måste man ofta ha med sig lite
            grejer.
          </note>
          <note>
            Syftet med bonus–malus-systemet är att styra inköpet av nya bilar
            till mer klimat- och miljövänliga alternativ. Bakgrunden är att
            vi för att kunna bli nettonollutsläppare och kunna minska transportsektorns
            utsläpp behöver styra om fordonsflottan till att mer av den ska
            gå på antingen miljövänliga bränslen eller på el. Syftet med bonus–malus
            är att styra dit.
          </note>
          <note>
            Det som Boriana Åberg säger är helt korrekt; Konjunkturinstitutet
            me ­ nar att bonus–malus inte är särskilt effektivt. Men det som
            Konjunktur ­ institutet föreslår att regeringen borde göra i stället
            är att införa en rejäl höjning av koldioxidskatten. Det menar
            de är mer effektivt. Utifrån deras utgångspunkt är alltså Moderaternas
            klimatpolitik än mer ineffektiv, efter ­ som man vill minska den
            skatt som enligt Konjunkturinstitutet är mest effektiv.
          </note>
          <note>
            Vad är det för konsekvensanalyser som har görs? Vi gör naturligtvis
            de sedvanliga konsekvensanalyserna. Först har man en utredning
            som kommer med förslag och som ska göra konsekvensanalyser av
            sina förslag. Sedan skickas förslaget ut på remiss. Då finns det
            möjlighet för dem som man skickar remissen till men också för
            så kallade spontana remisser att skicka in konsekvensanalyser.
            Det är alltså fritt fram för vem som helst att skicka in konsekvensanalyser.
            Efter det tar regeringen ställning.
          </note>
          <note>
            Export av bonusbilar är problematiskt, och det var det också
            på den tiden då det fanns en direkt miljöbonus som snarare betalades
            av alla skattebetalare. Bonus–malus har en stor fördel jämfört
            med Alliansens bonussystem, där undersköterskan fick vara med
            och bidra till dem som hade möjlighet att köpa helt nya bilar.
            Nu betalas bonusen av dem som köper bilar som släpper ut mer.
          </note>
          <note>
            Det finns dock en liknande risk för export. Därför har Miljödepartementet
            remitterat en promemoria, och nu bereder vi de remissvar som har
            kommit in. Det har kommit en del kritik i remissvaren, och det
            behöver vi titta på så att det hela görs på ett bra sätt.
          </note>
          <note>
            Anf. 34 SOFIA WESTERGREN (M):
          </note>
          <note>
            Fru talman! Kollegan Boriana kallade det här Marie-Antoinette-politik.
            Det passar otroligt bra – om det inte finns bröd, varför äter
            de inte bakelser? Det är samma sak här: Finns det ingen bil? Köp
            en elbil!
          </note>
          <note>
            Men det här funkar inte. Det är inget alternativ för hantverkaren.
            Det hindrar vanliga människor från att köpa en husbil. Det här
            blir konsekvensen om man måste betala 90 000 eller kanske till
            och med 100 000 extra för en bil som man behöver i arbetet eller
            har tänkt att semestra med i Sverige. Just det senare har vi ju
            tyckt vara en viktig del genom att det på olika vis gynnar besöksindustrin
            i Sverige och att vi spenderar pengar i vårt land i stället för
            alternativet att resa till Thailand, som man flygmässigt sett
            inte tycker är bra.
          </note>
          <note>
            I mitt förra anförande talade jag om att det här skadar hantverkaren.
            Det skadar även försäljningen av dessa bilar och till exempel
            husbilar. Det skadar även den försäljare som säljer hästbilar,
            vilket jag tänkte ta upp i detta anförande.
          </note>
          <note>
            För hästfolket har B-kortaren blivit ett bra alternativ. Man
            behöver fordonets lastkapacitet, och den väger 3,5 ton. Med lite
            vilja kan man få in två hästar i den. Vartenda kilo är otroligt
            viktigt när det gäller lastkapacitet.
          </note>
          <note>
            Säljaren måste dock kunna motivera till ett köp trots att malusdelen
            finns. Man åker på att betala en hög skatt – kanske mellan 60
            000 och 100 000 på tre år, något som sedan fasas ut. Samma säljare
            säljer större lastbilar och jämför dem med 3,5-tonnaren. Den större
            lastbilen kör lika lite eller lika mycket som 3,5-tonnaren. Det
            finns ingen skillnad i körsträcka. Utsläppen från 3,5-tonnaren
            ska däremot straffbeskattas, och man ska missgynna den. För en
            lastbil som väger 16, 18 eller över 20 ton finns dock ingen malus.
            Därmed inte sagt att det ska vara någon malus för en sådan lastbil.
            Att man straffbeskattar en liten 3,5-tonnare är något förmätet.
            Därför passar Boriana Åbergs benämning Marie-Antoinette-politik
            otroligt bra.
          </note>
          <note>
            Jag hörde en kollega säga att Sverige är ett land i kris. Det
            föreslås och genomförs skattechocker på det mesta. Vi har höjda
            skatter på fordon, tjänstebil, el, hämtmat, kläder, skor, företagande
            och entreprenörskap. Som grädde på moset förbereds ett återinförande
            av fastighetsskatten. Det här är politik som sätter landet ur
            kurs, faktiskt helt fel kurs. Antagligen har styråran gått av
            utmed rutten.
          </note>
          <note>
            Fru talman! Ministern nämner att bonus–malus har fått hård kritik.
            Jag undrar om hon har tagit åt sig av den och är beredd att likt
            Moderaterna kasta bonus–malus i papperskorgen.
          </note>
          <note>
            Anf. 35 BORIANA ÅBERG (M):
          </note>
          <note>
            Fru talman! Moderaterna vill i sin miljöpolitik framför allt
            förse Sverige med pålitlig, säker och miljövänlig el genom att
            satsa på kärnkraft. Vi moderater anser även att bonus–malus-systemet
            borde skrotas likt en gammal bil som inte fungerar och som bara
            bidrar till ökade utsläpp.
          </note>
          <note>
            Bonus–malus-systemet gör att människor som av någon anledning
            inte kan köpa en elbil hindras från att köpa en miljövänligare
            diesel- eller bensindriven bil. Detta gör att den svenska bilparken
            blir allt äldre och mindre miljövänlig än den kunde vara. Redan
            nu är den genomsnittliga åldern på den svenska bilparken tio år.
            Det är oerhört högt för ett utvecklat land. Därför är alla förslag
            som förhindrar människor från att byta till miljövänligare bilar,
            oavsett om de drivs med bensin, diesel eller el, skadliga.
          </note>
          <note>
            Det är positivt att regeringen har dragit tillbaka förslaget
            om bonus ­ systemet. Det var felaktigt på alla sätt. Förslaget
            var rättsosäkert. Att införa en återbetalningsskyldighet för den
            första ägaren, oavsett om det är han eller hon som har exporterat
            bilen, borde inte kunna ske i en rättsstat. Dess ­ utom gjorde
            förslaget så som det var utformat att man kunde manipulera systemet
            och placera en målvakt som sedan kunde exportera bilen utan att
            få några återkrav.
          </note>
          <note>
            Jag hoppas att denna pengarullning till våra grannländer stoppas.
            Enligt statliga Trafikanalys hamnade 400 miljoner av de bonuspengar
            som staten betalade ut 2019 i andra länder.
          </note>
          <note>
            Det finns ett annat problem med bonus–malus-systemet som vi inte
            har tagit upp än, nämligen att system inte är självfinansierat,
            vilket var tanken. Systemet gick back med 674 miljoner på två
            år. Miljöpartiet öppnade så sent som i mars för nya höjningar
            av malusdelen. När betänkandet om ett förstärkt och förenklat
            bonus–malus-system debatterades i kammaren uttryckte Centerpartiet
            att deras mål är att bonusen ska höjas till 100 000 kronor. Det
            innebär ännu större utgifter för statskassan och en ännu mer oklar
            miljönytta.
          </note>
          <note>
            Jag undrar om finansministern vill kommentera detta. Har man
            planerat någon höjning av bonusen enligt Centerpartiets önskemål,
            eller är detta bara påhittat? Vad tycker finansministern om förslaget?
          </note>
          <note>
            Anf. 36 LARS BECKMAN (M):
          </note>
          <note>
            Fru talman! Bara den som har tappat kompassen skulle acceptera
            den lista på 16 nedskärningar som regeringen har gjort sedan 2015,
            vilket RBU har redovisat på hemsidan rbu.se. Jag tycker att alla
            ska gå in och läsa den listan på försämringar för personer med
            funktionsnedsättningar. Den 17:e punkten finns inte, men den borde
            RBU lägga till: straffskatt på bilar för dem som är beroende av
            rullstol.
          </note>
          <note>
            Jag noterar att finansministern inte med ett kommatecken eller
            en bokstav kommenterade hur hon anser att ekonomin ska gå ihop
            för den barnfamilj som bor i Gävle och som har två barn beroende
            av permobil. Det finns bara ett alternativ, och det är en minibuss.
            Man kan inte få in två permobiler i en Golf, en Volvo eller någon
            annan personbil, utan det som återstår är en minibuss. Det stöd
            den här tvåbarnsfamiljen, som till exempel bor i Sätra, kan få
            är 40 000 i anskaffningsbidrag. Men den direkt konfiskativa straffskatten
            för den här barnfamiljen är 120 000 kronor. Det säger sig självt
            att man därmed kraftigt begränsar möjligheterna för Sveriges funktionsnedsatta
            som är beroende av bil att kunna investera i en sådan.
          </note>
          <note>
            Precis som Boriana Åberg har jag fått förtvivlade mejl från barnfamiljer
            i Sverige som har missat att få sin beställda bil före det här
            datumet. De får en fruktansvärd straffskatt av den här finansministern
            och regeringen. Hur ska de klara sig?
          </note>
          <note>
            Anf. 37 THOMAS MORELL (SD):
          </note>
          <note>
            Fru talman! Det har varit mycket diskussion om det här med bonus–malus.
            Jag har gjort den här liknelsen tidigare från talarstolen: Det
            är ungefär som en orienterare som är ute i skogen och har fått
            en karta men ingen kompass. Han har ingen aning om vart han ska
            ta vägen. Vid detta kan regeringens miljöpolitik liknas. Man har
            inget tydligt mål för hur man ska göra. Man gissar mest. Det är
            den uppfattningen jag får.
          </note>
          <note>
            Vad gäller de här hantverksbilarna, budbilarna och bilarna för
            handikappade har detta slagit fullständigt fel. Det finns inget
            alternativ, utan man får en straffskatt. Man har ingen möjlighet
            att välja något annat. Det finns ett åkeri som har provat det
            här med alternativa lösningar. Då finns gasbilar. Det kan ju låta
            bra. Men grejen är att själva bränslesystemet i bilen är så pass
            tungt att man förlorar mellan 30 och 60 procent i lastkapacitet.
            Vad får då det för effekt? Jo, då måste man köra flera gånger
            för att transportera samma mängd gods, och då är ju hela miljöpoängen
            borta.
          </note>
          <note>
            Man kan faktiskt kräva av regeringen att den tänker till lite
            grann på hur vi ska nå målet att sänka utsläppen och hittar en
            tydlig målbild i stället för att sitta och kasta tärning, vilket
            nästan är vad man kan likna regeringens miljöpolitik vid. Ta bara
            en sådan sak som att 40 procent av bilarna är äldre än elva år!
            Sänker vi åldern på bilparken och får ned den till elva år på
            dem som ligger över minskar utsläppen med 404 000 ton per år.
            Det motsvarar i stort sett hela inrikesflyget 2017. Det är enkelt,
            snabbt och effektivt.
          </note>
          <note>
            Anf. 38 Finansminister MAGDALENA ANDERSSON (S):
          </note>
          <note>
            Fru talman! Sofia Westergren börjar nu återigen, som moderater
            gör när vi närmar oss val, prata om fastighetsskatten. Jag vill
            bara påpeka att jag har varit finansminister eller ekonomisk-politisk
            talesperson för Socialdemokraterna i nio år och att det under
            alla de åren har funnits lokala delar av Socialdemokraterna som
            velat återinföra fastighetsskatten. Moderaterna har inför varje
            val hotat med att vi socialdemokrater ska återinföra fastighetsskatten.
            Det har dock inte gjorts. Jag undanber mig ytterligare skrämselpropaganda
            av den typen från Moderaterna. Den har varit ogrundad de senaste
            nio åren, och den är lika ogrundad i dag.
          </note>
          <note>
            Boriana Åberg undrar om vi är beredda att titta över förändringar
            i bonus–malus. Det har vi gjort vid flera tillfällen. Jag är naturligtvis
            beredd att löpande se över förändringar i bonus–malus för att
            systemet ska styra på ett bra sätt.
          </note>
          <note>
            Lars Beckmans engagemang för familjer med barn som har funktionshinder
            uppskattar jag verkligen. Att däremot stå här i kammaren och underkänna
            RBU:s arbete genom att säga att de gör fel när de inte har en
            17:e punkt om bonus–malus smakar kanske inte riktigt lika bra
            i munnen. Jag vill också påpeka att regeringen har höjt bilstödet.
          </note>
          <note>
            Thomas Morell menar att det inte finns något alternativ. Det
            är klart att det finns hantverkare som har väldigt svårt att hitta
            alternativ som är mer miljövänliga än en mer traditionell hantverksbil.
            Men det finns också många hantverkare – jag säger inte alla –
            för vilka det ändå kan finnas ett alternativ med elbil, om man
            inte behöver riktigt lika tung last. Naturligtvis måste man då
            vara någonstans där det finns tillgång till laddinfrastruktur.
            Det är viktigt att vi fortsätter att bygga ut laddinfrastrukturen,
            så att den finns i hela landet. Precis som påpekas är lätta ellastbilar
            dyrare i inköp, men de är ofta billigare i drift. Hur den kalkylen
            ser ut beror därför naturligtvis också på hur mycket man kör.
          </note>
          <note>
            Anf. 39 SOFIA WESTERGREN (M):
          </note>
          <note>
            Fru talman! Stefan Löfven sa vid valet : U tred mig på jobben
            ! Mål ­ sät tn ingen var då att Sverige skulle ha EU:s lägsta
            arbetslöshet. Nu har S ‑ politik satt Sverige i skamvrån med den
            högsta arbetslösheten i EU tillsammans med länder som Grekland.
            Sedan 2014 har vi EU:s femte högsta arbetslöshet och EU:s tredje
            sämsta tillväxt.
          </note>
          <note>
            Vi behöver stärka arbetslinjen. Som tidigare åkare har jag sett
            hur åkerier successivt har slagits ut från marknaden. Kanske är
            det just därför som jag nu har svårt att acceptera bonus–malus,
            när jag ser de negativa konsekvenser som det får för arbetslivet.
            Dessutom ser jag det ur ett miljöperspektiv – vi får äldre bilar
            på våra vägar. Folk drar sig för att köpa nya fordon med den senaste
            tekniken avseende miljö och säkerhet.
          </note>
          <note>
            Kollegan Boriana Åberg nämnde att systemet har gått back 649
            miljoner på två år och att Centern vill höja bonusen ytterligare.
            En politik med trasiga styråror styr Sverige åt fel håll. Då blir
            min oro, fru talman: Tänker den här regeringen ytterligare förstärka
            bonus–malus eller helt skrota det med tanke på vilken hård kritik
            det fått?
          </note>
          <note>
            Anf. 40 BORIANA ÅBERG (M):
          </note>
          <note>
            Fru talman! Ministern nämnde fastighetsskatten. Lika mycket som
            ett återinförande av fastighetsskatten skrämmer moderatväljarna
            skrämmer Socialdemokraternas samarbete med Miljöpartiet de egna
            socialdemokratiska väljarna.
          </note>
          <note>
            Jag undrar: Varför har man fördelat behandlingen av förslaget
            om bonus–malus-systemet på två departement, så att Finansdepartementet
            ansvarar för malusdelen och Miljödepartementet för bonusdelen?
            För oss som är utomstående och saknar insyn i Regeringskansliet
            känns det ganska märkligt och faktiskt oseriöst.
          </note>
          <note>
            För oss som har betraktat Miljöpartiets förslag och utspel är
            det ingen överraskning att man tvingas återremittera ett förslag
            som kommit från dem, i det här fallet om bonus, när man fått alla
            negativa svar.
          </note>
          <note>
            Det borde inte heller ha varit någon överraskning för finansministern.
            Jag undrar: Varför låter sig finansministern, som ansvarar för
            Sveriges finanser, styras i denna fråga av ett utvecklingsfientligt
            parti med 4 procents stöd och med aktivistiska inslag?
          </note>
          <note>
            Anf. 41 Finansminister MAGDALENA ANDERSSON (S):
          </note>
          <note>
            Fru talman! I Sverige fattar regeringen beslut gemensamt i konsensus.
            Alla beslut inför regeringsbesluten bereds gemensamt i Regeringskansliet,
            och alla har möjlighet att lämna synpunkter. Det gör att vi är
            överens om de beslut som regeringen fattar och står bakom dem
            gemensamt.
          </note>
          <note>
            Det är heller inte så att Finansdepartementet är ansvarigt för
            utbetalning av alla former av utbetalningar som sker från statsbudgeten.
            I sakfrågor är Finansdepartementet ansvarigt för skattefrågorna.
            Därför är det naturligt att malusdelen ligger på Finansdepartementet.
            Utbetalningar av olika stöd sker oftast via fackdepartementen.
            Då är det naturligt att det ligger på Miljödepartementet. Däremot
            har vi från regeringens sida natur ­ ligtvis ett gemensamt ansvar
            för helheten. Det är så man arbetar i Reger ­ ingskansliet.
          </note>
          <note>
            Ursprunget till att vi har ett bonus–malus-system är att vi befinner
            oss mitt i klimatkrisen. Just nu arbetar hela Regeringskansliet
            väldigt intensivt med de åtgärder av historisk storlek som regeringen
            har vidtagit för att hantera den pågående pandemikrisen. Men samtidigt
            pågår underliggande en klimatkris.
          </note>
          <note>
            Det handlar om att Sverige ska ställa om så att vi blir klimatsmartare.
            Vi ska göra vår del för att rädda klimatet. Det är också för att
            det är här som framtidens jobb finns. Ett grönt Sverige är också
            ett Sverige som kommer att arbeta och skapa framtidens jobb. Det
            är så vi ska stärka arbetslinjen i framtiden.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:561 om områdespoliser i alla
            kommuner
          </note>
          <note>
            Anf. 42 Statsrådet MIKAEL DAMBERG (S):
          </note>
          <note>
            Fru talman! Kerstin Lundgren har frågat mig vilka åtgärder jag
            vidtagit för att säkerställa att landets samtliga kommuner får
            områdespoliser. Hon har också frågat om jag och regeringen är
            beredda att ange ett mål för antalet områdespoliser i samtliga
            av landets kommuner.
          </note>
          <note>
            Låt mig inledningsvis understryka att jag och regeringen kommer
            att fortsätta det intensiva arbetet med att bekämpa kriminalitet
            i hela landet. För att lyckas krävs bland annat en tillgänglig
            polis, ett starkt rättsväsen samt en ändamålsenlig lagstiftning.
            Utbyggnaden av Polismyndigheten är en central del i arbetet ,
            och regeringen gör en historisk satsning på myndigheten. Vi har
            nu passerat halvvägs till målet om 10 000 fler polisanställda
            till och med år 2024.
          </note>
          <note>
            Områdespoliser spelar en viktig roll för att bygga relationer
            till boende i ett område. R egeringen är angelägen om att utvecklingen
            går i rätt riktning. Därför har vi bland annat ge tt Polismyndigheten
            i uppdrag i regleringsbrevet att redovisa i vilken omfattning
            det finns områdespoliser på lokalpolisområdesnivå . Vi vill också
            veta vad som görs för att dessa ska få möjlighet att arbeta med
            kontaktskapande, brottsförebyggande och trygghetsskapande arbete
            utan att tas i anspråk för annan verksamhet.
          </note>
          <note>
            Att öka antalet områdespoliser för att stärka det brottsförebyggande
            och trygghetsskapande arbetet är en av viktig del i Polismyndighetens
            långsiktiga strategiska arbete. Jämfört med 2019 ökade antalet
            områdespoliser under 2020 med 23 procent och var vid utgången
            av året över 800 personer. Det är en positiv utveckling även om
            mer finns att göra, bland annat när det gäller att öka den fredade
            arbetstiden. För att möta de rekommendationer som Riksrevisionen
            gett Polismyndigheten vidtas och planeras flera insatser i polisregionerna
            för att successivt stärka förmågan hos områdespoliser och åstadkomma
            en långsiktig och tydlig polisiär närvaro i hela landet.
          </note>
          <note>
            Polismyndigheten har ett brett och viktigt uppdrag som rör hela
            det brottsförebyggande och brottsbekämpande arbete t och service
            till allmänheten . En viktig princip för mig är att de t är Polismyndigheten
            som är bäst lämpad att avgöra hur tilldelade resurser ska användas
            och fördelas för att myndigheten ska kunna leva upp till sina
            åtaganden i hela landet . Jag följer fortsatt frågan noga och
            ser fram emot myndighetens redovisning av utvecklingen för områdespoliser.
          </note>
          <note>
            Anf. 43 KERSTIN LUNDGREN (C):
          </note>
          <note>
            Fru talman! Tack, ministern, för svaret på min fråga!
          </note>
          <note>
            Jag uppmärksammades på läget i Stockholmsregionen när Lidingö
            kommun inte ville skriva under samverkansavtal på grund av att
            man helt saknar områdespolis. Det är naturligtvis någonting som
            är mycket bekymmersamt. Områdespoliserna var en viktig del i den
            polisreform som genomfördes.
          </note>
          <note>
            För att knyta polisen närmare medborgarna, klara medborgarlöften
            och kunna få en brottsförebyggande verksamhet värd namnet är områdespoliserna
            väldigt viktiga. Jag noterar att ministern i svaret på min interpellation
            hänvisar till det uppdrag som har funnits regleringsbrevet. Det
            kan man ju ha några kommentarer om, fru talman.
          </note>
          <note>
            Ett lokalpolisområde kan vara väldigt stort. Det behöver inte
            innebära att det är områdespoliser i alla kommuner. Min utgångspunkt
            och min fråga gällde att alla kommuner ska ha områdespoliser som
            kan fungera enligt uppdraget att vara områdespolis.
          </note>
          <note>
            Det handlar om brottsförebyggande och samverkande arbete och
            att delta i lokalsamhället med den synlighet som det skulle innebära.
            Det är oerhört viktigt om vi ska kunna klara att minska nyrekrytering
            till brott och komma till rätta med de vardagsbrott som många
            människor upplever skapar otrygghet eller andra saker som bidrar
            till otrygghet ute i våra stadsdelar. Det är naturligtvis knepigt.
          </note>
          <note>
            Vi kan ta det lokalpolisområde som rör Lidingö. Det är lokalpolisområ
            ­ de Norrmalm. Där ingår stadsdelarna Östermalm, Norrmalm, Kungshol
            ­ men och Lidingö. Det är ett väldigt stort område. Har man inte
            någon lokal koppling får man inte någon bra samverkan med vare
            sig kommunen, för ­ eningslivet, näringslivet eller invånarna
            i kommunen. Därför måste man säkerställa att varje kommun har
            områdespoliser. Det räcker inte med en, utan man behöver öka antalet.
          </note>
          <note>
            Fru talman! När jag läser granskningsrapporten från Riksrevisionen
            noterar jag att man säger att motsvarande det som sägs i regleringsbrevet
            som hänvisas till i ministerns svar också har givits tidigare.
            Man har fått svar. Man konstaterar att den markanta ökningen av
            antalet områdespoliser mellan 2018 och 2019 förklaras av att Polismyndigheten
            använde en annan metod snarare än en faktisk ökning från ett år
            till ett annat. Det är en av de utmaningar vi har. Om man byter
            metod när man värderar detta kommer man att få svar som inte går
            att använda för att dra slutsatser om vilken åtgärd som måste
            vidtas.
          </note>
          <note>
            Fru talman! En annan bit i det hela är erfarenheter som många
            berättar om. Det är inte tydligt vad det är att vara en områdespolis.
            Nu finns det ambitioner att göra en utbildning så att man kan
            tydliggöra vad det innebär. Bilden av vad områdespoliser är måste
            få en ökad tydlighet och en större tyngd i polisverksamheten om
            man ska lyckas rekrytera. Annars klarar man inte rekrytering.
          </note>
          <note>
            Vi har erfarenheter från närpolisreformen som fanns en gång i
            tiden. Den hade ungefär likartade problem. Låt oss inte göra om
            de misstagen utan låt oss lära av det.
          </note>
          <note>
            Anf. 44 THOMAS MORELL (SD):
          </note>
          <note>
            Fru talman! Ja, statsrådet Mikael Damberg, jag kan inte låta
            bli den här frågan, för den ligger mig varmt om hjärtat.
          </note>
          <note>
            Polisen har en oerhört viktig roll i vårt samhälle. Polisen ska
            naturligtvis vara ute och bekämpa brottslighet. Det är en viktig
            del i deras arbete. Men det är också en viktig del att vara förebyggande
            och skapa trygghet. Människor ska känna en trygghet i att se en
            polisbil komma åkande i området och att se poliser vara ute i
            området och röra sig och prata med människor.
          </note>
          <note>
            Det skapar också en oro för de kriminella. Den polisiära närvaron
            har en förebyggande effekt. Finns det poliser på plats drar sig
            de kriminella för att begå brott.
          </note>
          <note>
            Vi ser en ganska otäck utveckling i vårt samhälle. De senaste
            dagarna har varit riktigt kusliga – vi talar om mord på kvinnor
            på öppen gata och så vidare.
          </note>
          <note>
            Det kan ju inte hänga en polis i rockärmen på varje kriminell.
            Det inser var och en. Men det måste ändå finnas en upptäcktsrisk
            för den som begår brott. Det måste finnas poliser i närheten som
            kan göra en insats när de kriminella är i farten.
          </note>
          <note>
            Som det är nu är risken oerhört liten för att polisen ska finnas
            i närheten när någon begår ett brott. Nu har polisen i storstadsområdena
            bättre resurser för att åka ut, men de skjutningar och annat som
            pågår i samhället tömmer ändå stationerna på polispatruller. Då
            är det fritt fram för andra att begå andra typer av brott.
          </note>
          <note>
            Den här frågan är viktig. Jag vet att statsrådet kommer att svara
            att man gör en historisk satsning på polisen. Och visst är det
            så, jag påstår inget annat, men det har i huvudsak handlat om
            civilanställda för att frigöra polisiära resurser ute på fältet.
            Även om satsningen är stor är den för liten för att komma åt den
            kriminalitet vi har i samhället.
          </note>
          <note>
            Vi måste få bort de kriminella. Vi måste begränsa deras handlingsutrymme.
            Det största gift vi har i vårt samhälle är de kriminella. De tar
            sådan plats och skapar oro för den vanliga, hederliga medborgaren.
            Trots allt är de allra flesta människor laglydiga samhällsmedborgare.
            De måste kunna leva i lugn och ro och känna en trygghet i att
            samhället står där med polisiära resurser när det behövs. Då får
            det inte vara som på många mindre orter i landet, där det kan
            ta timtals innan en polispatrull kommer på plats. I värsta fall
            kan det dröja till dygnet därpå innan det kommer en polispatrull.
            Det är ohållbart.
          </note>
          <note>
            Precis som interpellanten sa kan ett område vara en hel kommun.
            Jag har mina rötter i Vilhelmina, och den kommunen är väldigt
            stor. Man kan behöva åka 15 mil om man ska från tätorten till
            någon mindre by. Det är klart att det måste finnas polisiära resurser
            även där. Även de samhällsmedborgarna måste känna en trygghet
            att samhället kan komma och stötta i händelse av brott.
          </note>
          <note>
            Anf. 45 Statsrådet MIKAEL DAMBERG (S):
          </note>
          <note>
            Fru talman! Tack, interpellanten, för en viktig interpellation!
            Jag vill börja med att säga att det är en korrekt analys att vi
            har för få områdespoliser i Sverige, och eftersom vi har för få
            områdespoliser finns det en för svag lokal närvaro.
          </note>
          <note>
            Områdespoliserna definieras av ett arbetssätt som ska vara att
            knyta kontakt, lära känna och jobba förebyggande, inte bara mot
            skolor utan också mot näringsidkare, och de ska kunna vara en
            väldigt nära spelare gentemot kommunerna som viktiga aktörer på
            det lokala planet.
          </note>
          <note>
            Om vi ser till polistillväxten kan vi se att alla polisregioner
            växte förra året, men om vi ser lite djupare på siffrorna kan
            vi se att polistillväxten i Sverige inte riktigt har tagit fart,
            utan det är nu och framöver som den kommer att göra det.
          </note>
          <note>
            Den första delen av tillväxten har, precis som Thomas Morell
            beskrev, gällt civilanställda. De är viktiga för utredningskapaciteten,
            och man har fått in en del kompetenser som man kanske inte hade
            i Polismyndigheten tidigare. De är alltså en viktig del av tillväxten.
            Men den andra delen av polistillväxten nu och framöver är i princip
            polisiär tillväxt. Vi räknar med att bara i år över hela landet
            anställa 1 400 nya poliser direkt från polisutbildningarna.
          </note>
          <note>
            Tyngdpunkten i tillväxten ska ligga på områdespoliser. Det finns
            andra områden som också kommer att behöva växa med den växande
            organisa ­ tionen, inte minst trafikområdet, vissa specialistfunktioner
            och annat, så det är alltså inte bara områdespoliser det handlar
            om, men det är ändå ett område som är tydligt utpekat av rikspolischefen.
            Ett av syftena med polis ­ reformen var ju, precis som Lundgren
            påpekat, att komma närmare med ­ borgarna.
          </note>
          <note>
            Än så länge har polisen fyllt på där det har varit mest nödvändigt.
            När man då inte har full kapacitet i utryckningsverksamheten är
            det i första hand där som förstärkningarna hamnar.
          </note>
          <note>
            Jag instämmer alltså i problembeskrivningen. Däremot kanske jag
            inte går riktigt lika långt i definitionen som Kerstin Lundgren
            gör, och det beror på att jag ändå tycker att det är viktigt att
            Polismyndigheten ska äga fördelningsfrågan. Det är annars lätt
            att vi tar över ansvaret för att fördela Polismyndighetens resurser,
            och det vill jag helst inte göra.
          </note>
          <note>
            Men, fru talman, när det gäller regleringsbrevet är vi inte bara
            specifikt jättetydliga med att Polismyndigheten måste redovisa
            områdespoliser – vi är också tydliga med att vi måste ha områdespoliser
            som är fredade för dessa arbetsinsatser. Det har det varit lite
            si och så med. Man har haft områdespoliser, men de har knappt
            hunnit jobba i den rollen.
          </note>
          <note>
            Nu ska jag informera riksdagen om att den region som just nu
            kanske har det tuffast med detta är Stockholmsregionen. Det är
            kanske inte den bild vi annars har av polistillväxten, men den
            region som just nu har extra mycket utmaningar när det gäller
            tillväxten polisiärt är just Stockholms ­ regionen. Där jobbar
            Polismyndigheten strukturerat och målmedvetet med detta, och man
            försöker också flytta fler utbildningsplatser till exempelvis
            Södertörn för att säkra bemanningen och resurssättningen i Stockholmsregionen.
          </note>
          <note>
            Jag delar problembilden. Jag tycker att vi ska styra mot detta,
            och jag tycker att vi gör det. Det är på gränsen till att vi kanske
            inte kan gå så mycket längre. Men jag tror att vi i kammaren fortfarande
            är överens, som vi var vid den stora polisreformen, om att det
            ytterst är Polismyndigheten som ska fördela Polismyndighetens
            resurser.
          </note>
          <note>
            Anf. 46 KERSTIN LUNDGREN (C):
          </note>
          <note>
            Fru talman! Tack, ministern, för kompletterande svar ! Självklart
            är det en uppbyggnadsfas som vi nu går igenom. Vi har ju gemensamt
            arbetat för att tillföra ökade resurser för att få en tillväxt
            i Polismyndigheten. Självklart har vi initialt också en ökad andel
            civilanställda, vilket är viktigt för att utbildad polis ska kunna
            göra det som utbildad polis har specifik kompetens för.
          </note>
          <note>
            Det är angeläget och finns skäl att understryka att man drar
            lärdom av problemen med närpolisreformen. När närpolisreformen
            genomfördes var ju syftet att få nära kontakter mellan polisen
            och det omgivande samhället och att medborgarna skulle kunna känna
            tilltro och trygghet. Det skulle vara grundläggande för förståelsen
            av hur samhället ser ut, så att man skulle kunna påverka och förhindra
            nyrekrytering till brott, komma åt småbrottsligheten och snabbt
            kunna vända en utveckling som är på väg att gå åt fel håll. Där
            misslyckades man i mångt och mycket. Det var en otydlighet, och
            man kanske var för få för att få tillräcklig kraft i arbetet.
            Erfarenheten blev också att man rycktes än hit, än dit.
          </note>
          <note>
            Det är en del av det som ministern också nämner när ministern
            nämner områdespolisen och fredad tid. Om områdespolisen växer
            till namnet men inte till gagnet kommer man ju att få besvikelse
            både i myndigheten och hos dem man ska samverka med. Myndighetslöften
            som har givits, medborgarlöften som har givits och samverkansavtal
            som finns kommer då att bli en restpost, så att säga, i systemet
            eftersom man hela tiden rycks bort.
          </note>
          <note>
            Jag noterar återigen hur det var i rapporten från Riksrevisionen.
            Det var en bild från 2018 i redovisningen. Då ansåg 79 procent
            att de hade ett utpekat geografiskt ansvarsområde, och 11 procent
            uppgav att de kunde arbeta fredat till 70 procent. År 2019 var
            det 59 procent av områdespoliserna som hade ett geografiskt avgränsat
            område. Men det var väldigt tydligt att många fick arbeta med
            ingripandeverksamhet och att de rycktes bort. Då får de inte möjlighet
            att vara den närvarande polisen. Och det är ju den närvarande
            polisen som väldigt många medborgare efterfrågar och som jag tror
            att vi gemensamt kämpar för att försöka åstadkomma.
          </note>
          <note>
            Jag hoppas verkligen att ministern är beredd att försöka följa
            upp detta, och inte bara ge regleringsbrev, för att säkra att
            det inte blir en områdespolis bara till namnet. Om man inte ser
            områdespolisen därför att den alltid är på en annan plats kommer
            hela reformen att fallera.
          </note>
          <note>
            Anf. 47 THOMAS MORELL (SD):
          </note>
          <note>
            Fru talman! Tack för svaret, statsrådet Mikael Damberg! Skydda,
            hjälpa, ställa till rätta – det är polisens valspråk. Det säger
            ganska mycket om vad den polisiära verksamheten handlar om. Man
            ska hjälpa. Man ska skydda. Och man ska gripa dem som begår brott.
          </note>
          <note>
            Jag är boende i Skaraborg. När jag jobbade på trafikpolisen där
            hade vi polisstationer i Tibro, Tidaholm, Hova, Töreboda och Vara.
            I dag är det i princip bara Skövde, Falköping, Lidköping och Mariestad
            kvar. Sedan finns det en liten skvätt av polisiär verksamhet i
            en skrubb i Karlsborgs kommunhus. Det är vad som finns.
          </note>
          <note>
            Patrullerna som utgår från de stora stationerna i Lidköping,
            Skövde och Mariestad åker kors och tvärs i Skaraborg. Det blir
            liksom inget vettigt gjort. Och händer någonting tar det tid innan
            patrullen är på plats. Det var till och med en polis som blev
            svårt misshandlad. Han var civil. Det tog tid innan patrullen
            var på plats. Det är det som är bekymret: När människor utsätts
            för brott tar det tid innan hjälpen kommer.
          </note>
          <note>
            Den gamla närpolisreformen ska begravas och helst glömmas, men
            det får inte bli något nytt av detta. Det måste verkligen bli
            en polisverksamhet som står på samhällsmedborgarens sida. En utpekad
            fiende ska vara de kriminella. Det måste vara fokus på det. Då
            måste man stärka polisverksamheten och göra den tydlig i sin organisation.
          </note>
          <note>
            Anf. 48 Statsrådet MIKAEL DAMBERG (S):
          </note>
          <note>
            Fru talman! Jag börjar med en kort kommentar kring Thomas Morells
            förra inlägg, som jag glömde att kommentera. Det är korrekt att
            vi har för få poliser. Vi är inne på det i en väldigt bred enighet.
            Men vi ser också ett nytt läge, som rikspolischefen säger.
          </note>
          <note>
            Vi har ungefär 1 000 fler frihetsberövade i dag än för ett par
            år sedan. Vi ser också att det nu är väldigt många gängrättegångar
            runt om i Sverige. Det som är nytt i detta är att det är en del
            ledande gestalter i de kriminella nätverken som nu står inför
            rätta, som polisen har haft svårt att komma åt. Det är också en
            stor numerär. I till exempel Stockholmsregionen säger re ­ gionpolischefen
            att man har slagit ut åtta hela nätverk genom ett strategiskt
            arbete.
          </note>
          <note>
            Det finns fler kvar, och det finns röda konflikter. Men polisen
            är väldigt offensiv i sitt arbete nu. Det gör att ett fönster
            öppnas, som rikspolischefen har sagt. I det här lite lugnare läget
            kan man jobba mer förebyggande, under förutsättning att det finns
            poliser där ute som är områdespoliser och kommunpoliser och som
            bygger relationer och jobbar långsiktigt med detta.
          </note>
          <note>
            Det jag verkligen tar med mig av denna debatt är att det verkar
            finnas en fortsatt väldigt bred enighet mellan riksdagspartierna
            om våra förväntningar på den stora satsning vi gör på Polismyndigheten.
            Vi ska inte bara ha 10 000 fler anställda. Det ska också märkas
            i Sverige att vi har 10 000 fler anställda. En väldigt viktig
            del är områdespolisen, för där sker mycket av det brottsförebyggande
            och långsiktiga arbetet.
          </note>
          <note>
            Jag vill hävda att rikspolischefen är väldigt tydlig i dialogen
            med mig, men också med sin myndighet, om att det är hans ambition
            att områdespolisen ska växa. Jag menar att polisen också har ett
            egenintresse av detta. Lundgren var inne på det. Polisen kommer
            inte att kunna göra allt detta arbete själv.
          </note>
          <note>
            Det handlar om att polisen ska ha tid och resurser för att kunna
            se till att kommunerna vet hur de ska agera ihop. Det handlar
            om att få in närings ­ idkare i det förebyggande arbetet. Det
            handlar om att kunna jobba närmare unga människor för att bryta
            nyrekryteringen. Då får polisen en enklare vardag i nästa led.
            Det finns alltså ett egenintresse i att jobba på det här sättet,
            lokalt och med god kännedom.
          </note>
          <note>
            Men om det inte räcker krävs det också redovisningar. Våra förväntningar
            från regeringens sida är att rikspolischefen redovisar: Hur går
            det med områdespoliserna? Hur stor del är fredad? Utvecklas detta
            över tid i rätt riktning i enlighet med ambitionerna?
          </note>
          <note>
            Jag tar med mig en stor enighet om detta. Jag vill också ta fasta
            på det Kerstin Lundgren diskuterar om att följa upp. Det är sådant
            jag nu diskuterar på departementet. När är det dags att också
            lite mer formellt, inte bara via regleringsbrev och återkrav,
            följa upp de stora satsningar vi gör på Polismyndigheten? Det
            handlar inte om att säga att de satsningar vi gör är dåliga utan
            om att se till att det går i linje med de ambitioner som både
            riksdagen och rikspolischefen har haft med detta.
          </note>
          <note>
            Det är en pågående diskussion. Vi ska inte släppa frågan, för
            än så länge är vi bara i början av tillväxtperioden när det gäller
            framför allt polisiära resurser. Vi ser framför oss att ungefär
            5 000 fler poliser kommer att anställas de kommande åren, och
            det måste göra skillnad runt om i Sverige.
          </note>
          <note>
            Anf. 49 KERSTIN LUNDGREN (C):
          </note>
          <note>
            Fru talman! Ja, tillväxten måste göra skillnad. Polisen måste
            vara synlig, finnas nära och ha den lokala förankringen. Den lokala
            förankringen är oerhört viktig. Den tekniska delen och den tekniska
            utvecklingen är angelägen. Men det är också viktigt att ha lokal
            kännedom och kunskap om man ska kunna jobba förebyggande och bygga
            tilltro till att polisen finns och kan göra sitt jobb.
          </note>
          <note>
            Vi kan titta på tillväxten i Stockholmsregionen. Det fanns en
            bild av att man skulle öka från 7 000 till 9 000 anställda i polisregionen
            till 2024. Under den tiden skulle områdespoliserna öka från 100
            till 300. Det skulle då vara i storleksordningen 3 procent, om
            det är 300 av 9 000 anställda. Det är en bild som man har anledning
            att fundera kring.
          </note>
          <note>
            Fru talman! När det gäller uppföljning tycker jag att man ska
            fundera på om man inte också ska följa upp tydligheten: Vad är
            en områdespolis, och vilka förväntningar finns? Vad har man för
            grundläggande krav? Jag ser att vissa har assistentnivå. Andra
            har helt andra kravbilder när de anställer.
          </note>
          <note>
            Jag tror, fru talman, att det är angeläget att områdespoliserna
            inte blir något som uppfattas som ännu ett projekt i systemet.
            Det är en mening med den nära polisen, som ska finnas i vår region,
            Stockholmsregionen, men också i hela landet.
          </note>
          <note>
            Anf. 50 Statsrådet MIKAEL DAMBERG (S):
          </note>
          <note>
            Fru talman! Tack, Kerstin Lundgren, för en viktig interpellationsdebatt!
            Jag har bara stärkts i min egen uppfattning. Det handlar om hur
            viktigt det är att be Polismyndigheten redovisa hur man gör och
            att vara ännu tydligare med den fredade tiden, så att den inte
            används till annat. Det är också viktigt att inte vara rädd för
            att ställa ytterligare krav om Polismyn ­ digheten inte gör det
            som Sveriges riksdag förväntar sig. Vi ska se en tydligare polisiär
            närvaro över hela landet.
          </note>
          <note>
            Jag har goda skäl att tro att rikspolischefen är väldigt ärlig
            när han säger att han tror att områdespoliser ger en väldigt stor
            utväxling för Polismyndigheten, att det är en väldigt viktig komponent
            i tillväxten och att det måste vara något som vägleder tillväxten
            framöver.
          </note>
          <note>
            Jag ser därför fram emot att återkomma till den här diskussionen,
            och jag ser fram emot att se fler områdespoliser som jobbar runt
            om i hela Sverige, också i Stockholm.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:610 om svensk lag och Encrochat
          </note>
          <note>
            Anf. 51 Statsrådet MIKAEL DAMBERG (S):
          </note>
          <note>
            Fru talman! Arin Karapet har frågat mig om jag avser att utreda
            om det är möjligt för svensk polis att arbeta på samma sätt och
            genomföra insatser som fransk polis gjort med Encrochat.
          </note>
          <note>
            Regeringen har en kompromisslös hållning mot de kriminella nätverken.
            Därför vill vi se till att de brottsbekämpande myndigheterna har
            bästa möjliga förutsättningar att utföra sina uppdrag. Vi ser
            till att det finns fler poliser, stränga re straff och fler verktyg
            till polis och åklagare. Regeringens 34-punktsprogram mot gängkriminalitet
            syftar till att både bryta nyrekryteringen och bekämpa gängkriminaliteten.
            Det innehåller också förebyggande insatser inom skola, socialtjänst
            och välfärd. Den satsning mot gängkriminalitet som regeringen
            nu genomför är den mest omfattande någonsin i Sverige , och den
            angriper brottsligheten från flera håll samtidigt.
          </note>
          <note>
            Genom den första punkten i 34-punktsprogram met har de brottsbekämpande
            myndigheterna fått ett nytt verktyg, hemlig dataavläsning, som
            infördes den 1 april 2020. Nu kan myndigheterna komma åt elektronisk
            kommunikation och annan elektronisk bevisning som tidigare varit
            otillgänglig, till exempel på grund av kryptering. Vi vet att
            hemlig dataavläsning redan har kommit till användning och gett
            resultat.
          </note>
          <note>
            Det material som kommit från Encrochat är resultatet av ett intensivt
            internationellt polisiärt samarbete. Insatsen mot Encrochat genomfördes
            i huvudsak av fransk polis i samarbete med brottsbekämpande myndigheter
            från andra länder.
          </note>
          <note>
            Insatsen mot Encrochat visar på vikten av ett gott polisiärt
            och rättsligt samarbete med våra europeiska partner, inte minst
            inom Europol och Eurojust. Regeringen är pådrivande inom EU för
            att se till att möjligheterna till internationellt samarbete förbättras.
          </note>
          <note>
            Lagen om hemlig dataavläsning är fortfarande ny och gäller under
            en begränsad tid , och vi kommer att behöva utvärdera dess effekter
            framöver. Polisen har fått ett ökat anslag för att skaffa sig
            de resurser som krävs för att använda verktyget. Polisen arbetar
            aktivt för att skala upp sin förmåga att utföra bland annat hemlig
            dataavläsning.
          </note>
          <note>
            Regeringen har också gett myndigheterna i uppdrag att redovisa
            användningen av hemlig dataavläsning till den årliga skrivelsen
            om hemliga tvångsmedel. Vi följer utvecklingen på området noga
            och har en god dialog med myndigheterna om deras behov framöver
            .
          </note>
          <note>
            Sammanfattningsvis har regeringen vidtagit och vidtar en rad
            olika framåtsyftande åtgärder för att bekämpa brottslighet i kriminella
            nätverk. Det här arbetet kommer att fortsätta med oförminskad
            styrka .
          </note>
          <note>
            Anf. 52 ARIN KARAPET (M):
          </note>
          <note>
            Fru talman! Tack, statsrådet Mikael Damberg, för svaret!
          </note>
          <note>
            Gängkriminaliteten sipprar som ett gift i vårt samhälle. Gängmorden
            avlöser varandra. De senaste veckorna trodde vi att vi hade fått
            ett andrum, men bara för några dagar sedan var det ännu en dödsskjutning
            här i Stockholm.
          </note>
          <note>
            När det gäller Vårbynätverket har den franska polisen, som har
            knäckt Encrochat, möjliggjort för svensk polis och svensk åklagare
            att bedriva en historisk rättegång, även om jag vet att statsrådet
            inte får kommentera en pågående utredning. Jag tycker själv att
            inte heller en riksdagsledamot ska göra det, så det är inte bara
            statsrådet.
          </note>
          <note>
            I nyheterna kan vi dock se framgångarna. Med tanke på vilken
            bevisning som har lagts upp efter att man knäckt Encrochat ser
            man att våra svenska gäng inte består av några 16–17-åringar som
            får för sig att gå ihop och leva rövare. Ibland beskrivs det också
            som om det är på grund av en mindre bra uppväxt som man hamnar
            man i dåligt umgänge. Så slår impulserna till, och så börjar man
            begå brott.
          </note>
          <note>
            Men det här är väldigt organiserat. Man ser väldigt tydligt att
            det finns en ledare. Det finns tydliga uppdrag. Någon är löpare.
            Någon är kapten. Någon är spanare. Någon sitter i Spanien och
            sköter inhämtningen av narkotika från Latinamerika eller Nordafrika.
            Sedan ska det distribueras genom hela Europa, hela vägen ända
            upp till Sverige, ut till våra förorter och sedan in i övriga
            samhället.
          </note>
          <note>
            Vi ser på sociala medier hur man stoltserar med t-shirtar som
            kostar 7 000–9 000 kronor, t-shirtar som jag inte ens visste fanns.
            De har inte bara en t-shirt som det står Balmain, Louis Vuitton
            eller Gucci på. En sådan där liten handväska som kallas för becknarväska
            kan kosta 10 000–20 000 kronor. Gängen tvättar pengar med hjälp
            av prepaid cards som man kan köpa på bensinmacken, alltså kontantkort
            som används som betalkort. Så tvättar man pengarna antingen genom
            att köpa varor och tjänster på nätet eller genom spel på onlinekasinon
            etcetera. Pengarna tvättas och kommer in i systemet.
          </note>
          <note>
            Fru talman! Det vi ser är att både gärningsman och offer ofta
            har utländsk bakgrund. Det är ett gift som har satt sig i våra
            förorter. Det vi ser i Vårbynätverket är inte bara en misslyckad
            integration. Det beror på kravlöshet och på att vi har haft en
            alltför hög invandring. Vi har haft en socialtjänst som antingen
            inte har utfört sitt arbete på ett korrekt sätt eller så har de
            inte haft resurserna.
          </note>
          <note>
            Det är många fel som har begåtts, och det är många politiker
            som är ansvariga. Det här är ett samhällsproblem. Det ska inte
            vara en moderat eller en socialdemokratisk fråga. Det är vårt
            samhälle som vi lever och verkar i.
          </note>
          <note>
            I mitt nästa inlägg kommer jag in på det här lite mer djupgående,
            men min fråga till statsrådet är ändå: Avser statsrådet att utreda
            om det är möj ­ ligt för svensk polis att arbeta på samma sätt
            och genomföra insatser som fransk polis gjort med Encrochat?
          </note>
          <note>
            Det handlar inte om år, det handlar inte om månader. Att förhindra
            ett mord kan handla om minuter eller sekunder. Jag ser därför
            fram emot att få höra svaret på min fråga.
          </note>
          <note>
            Anf. 53 MIKAEL DAMSGAARD (M):
          </note>
          <note>
            Fru talman! Skjutvapenvåldet i Sverige har under en lång tid
            legat på en mycket hög nivå, och 2020 blev ett nytt rekordår för
            gängbrottsligheten i Sverige när skjutningarna ökade ytterligare.
            Skjutningar, sprängningar och annat grovt våld är emellertid bara
            toppen av ett isberg. Under ytan döljer sig brottsnätverk som
            kontrollerar hela stadsdelar, som skrämmer människor till tystnad
            och som bidrar till att korrumpera samhället. I vissa fall är
            brottsnätverkens strukturer maffialiknande.
          </note>
          <note>
            Det gör att gängbrottsligheten är ett särskilt allvarligt hot
            mot hela samhället och att det därför krävs särskilda verktyg
            för att kunna knäcka den. Det handlar naturligtvis om att vi behöver
            fler poliser, som den föregående debatten handlade om. En lång
            rad straff behöver skärpas ytterligare. De olika formerna av straffrabatter
            behöver reformeras i grunden, och barn och ungdomar behöver förstås
            välja andra vägar än brottets.
          </note>
          <note>
            En annan viktig del är hur polisen kan använda sig av hemliga
            tvångsmedel för att inhämta underrättelser och bevis. Det har
            inte minst aktualiserats av den franska polisens insats mot Enchrochat
            och vilken betydelse den har haft för att förhindra brott och
            för att ett stort antal kriminella nu har kunnat ställas inför
            rätta.
          </note>
          <note>
            Med den bakgrunden har ledamoten Karapet ställt en viktig interpellation
            till inrikesministern om ministern avser att utreda om det är
            möjligt för svensk polis att arbeta på samma sätt och genomföra
            insatser som fransk polis har gjort mot den krypterade chattverktyget
            Encrochat.
          </note>
          <note>
            Något tydligt svar på den frågan gavs emellertid inte i interpellationssvaret.
            Jag kan instämma med beskrivningarna i svaret av vikten av ett
            gott polisiärt och rättsligt samarbete inom Europol och Eurojust
            liksom att hemlig dataavläsning är ett viktigt nytt verktyg. Men
            det är som sagt inte ett svar på frågan.
          </note>
          <note>
            Jag ställer mig därför frågan om inrikesministern anser, även
            mot bakgrund av den senaste utvecklingen, att den svenska lagstiftningen
            är tillräcklig, eller skulle den svenska polisen behöva ytterligare
            verktyg till sitt förfogande?
          </note>
          <note>
            Ett sådant ytterligare verktyg som rikspolischefen efterfrågat
            är ut ­ ökade möjligheter att använda sig av hemliga tvångsmedel
            proaktivt. I dag finns vissa möjligheter att till exempel avlyssna
            eller använda sig av hemlig dataavläsning i preventivt syfte.
            Dessa möjligheter begränsar sig dock i huvudsak till situationer
            när det kan vara fråga om att förhindra terrorism eller spioneri.
          </note>
          <note>
            Det förslag som rikspolischefen har lyft fram handlar om att
            kunna rikta hemliga tvångsmedel gentemot individer som driver
            den organiserade brottsligheten utan att det i det enskilda fallet
            finns en konkret brottsmisstanke. Det bör naturligtvis finnas
            starka skäl för att använda en sådan ordning, och rekvisitet om
            att det gäller en person som är aktivt gängkriminell måste naturligtvis
            påvisas i det enskilda fallet. De högt ställda rätts ­ säkerhetsgarantier
            som ställs vid annan användning av hemliga tvångsmedel ska också
            gälla i de här fallen.
          </note>
          <note>
            Jag vill därför till sist fråga inrikesministern om de nuvarande
            möjligheterna att använda sig av hemliga tvångsmedel mot gängkriminella
            är tillräckliga eller om inrikesministern är beredd att gå rikspolischefen
            till mötes och utreda möjligheten att använda hemliga tvångsmedel
            mot gängkriminella i preventivt syfte.
          </note>
          <note>
            Anf. 54 Statsrådet MIKAEL DAMBERG (S):
          </note>
          <note>
            Fru talman! Jag tackar för en viktig interpellationsdebatt där
            vi har en gemensam syn på problemet. Gängkriminalitet är ett gift
            som har ätit sig in i Sverige och etablerats under lång tid. Dessa
            skjutningar och sprängningar i Sverige är inte bara i sig brott
            utan också symtom på något djupare. De är inte minst ett utslag
            av hur narkotikamarknaden har fått växa, äta sig in och befästa
            sig i Sverige. Mycket av gängkriminaliteten kretsar kring detta.
          </note>
          <note>
            Jag vill också säga att jag tror att det är viktigt att se att
            vad rikspolischefen nu talar om är att vi är i ett nytt läge med
            gängrättegångarna som rullar i Sverige. En del av gängrättegångarna
            startade innan Encrochatavslöjandet till följd av polisens offensiva
            arbete mot gängkriminalitet och att det nu finns ungefär tusen
            fler frihetsberövade än för några år sedan. Men detta är något
            som fortfarande kräver mycket arbete framöver.
          </note>
          <note>
            En av de poänger som interpellanten tar upp är att den här typen
            av brottslighet måste angripas från flera olika håll. Det räcker
            inte att bara titta på vapnen eller sprängmedlen eller något sådant,
            utan i stället handlar det om inte minst ekonomin, det vill säga
            statusprylarna som de använder för att bygga upp och rekrytera
            till gängen.
          </note>
          <note>
            Vid sidan av den stora gängutredningen som tittar på skärpta
            straff för gängbrottslighet finns en utredning som tittar på beslagsfrågan.
            Vi har redan nu ökat möjligheten för myndigheterna att ta i beslag
            tillgångar som kan ha kommit från brottslig användning. Vi går
            längre och inspireras av länder som Tyskland och en del andra
            europeiska länder, eller USA, som har mycket skarpare lagstiftning.
          </note>
          <note>
            Om det står två Porschebilar på uppfarten, men man har aldrig
            redovi ­ sat en hederlig krona i sitt liv, är det rimligt att
            man får behålla Porsche ­ bilarna? Utredningen tittar på den frågan
            för att hårdare kunna ge sig på de ekonomiska resurserna och finansieringen
            av de kriminella gängen. Jag lägger fram det här som en inledning
            för att visa att det inte handlar om bara en eller två frågor.
          </note>
          <note>
            En av de frågor som jag har lagt mycket tid på som inrikesminister
            är att jag tror att vi måste fundera över vad som leder till fällande
            domar. Vad är det polisen och åklagarna behöver för att påvisa
            att det finns tillräckliga omständigheter för fällande domar?
            Då tror jag att teknisk bevisning i olika former i dag är helt
            avgörande för att nå framgångar.
          </note>
          <note>
            Därför har vi infört nya regler för datalagring. Det blev ett
            uppehåll efter Tele 2-domen, och det var ett mycket svårt slag
            mot polis och åklagare. Det är en enormt viktig fråga. Vi har
            gjort det enklare att besluta om hemlig avlyssning, så att det
            går snabbare för myndigheterna att jobba med de frågorna. Vi har
            utökat möjligheten att använda hemliga tvångsmedel, till exempel
            signalspaning, under förundersökningen. Det är också efterfrågat
            av brottsbekämpande myndigheter. En fråga som inte har diskute
            ­ rats så mycket, som har med teknisk bevisning att göra, är också
            möjligheten att vi har gått vidare och tillträtt it-brottskonventionen.
            Med det får vi ett nytt hemligt tvångsmedel i form av frysning
            av elektroniska uppgifter. Det är också viktigt i viss typ av
            brottslighet, mer mot sexualbrott och barnpornografi. Men återigen
            påminner jag om att den tekniska bevisning ­ en är helt avgörande.
          </note>
          <note>
            Jag har knappt hunnit gå igenom hemlig dataavläsning. Det är
            ett helt nytt verktyg som gör det möjligt för polisen att göra
            saker och ting som de aldrig har gjort förut, det vill säga att
            komma åt krypterad information. Rikspolischefen gör bedömningen
            att fullt utnyttjat kan hemlig dataavläsning innebära ett Encrochatavslöjande
            om året för svensk polis. Det är ett oerhört kraftigt verktyg.
          </note>
          <note>
            Anf. 55 ARIN KARAPET (M):
          </note>
          <note>
            Fru talman! Samhället kan inte alltid ligga ett steg efter. Det
            gör vi nu. Tekniken går framåt. Den tekniska utvecklingen kan
            inte förhindras. Det enda samhället kan göra är att alltid ligga
            jämsides med de kriminella nätverken.
          </note>
          <note>
            I dag pratar vi om Encrochat. I morgon är det en annan krypterad
            tjänst. När vi har knäckt den krypterade tjänsten har de kriminella
            gått över till nästa tjänst.
          </note>
          <note>
            Personer som begår organiserade brott är smarta. Det enda problemet
            är att de håller på med något olagligt. Det är grejen. Vi som
            befinner oss i en rättsstat, en demokrati, måste se till att kriminalitet
            förebyggs och att de kriminella – brottslingarna – grips, utreds
            och döms.
          </note>
          <note>
            Men vi ligger ett steg efter. Problemet är att samhället inte
            alltid kan låta utredningarna dra i långbänk. När polisen väl
            får verktygen måste de få de ekonomiska resurserna. Vi vet själva
            att det tar tid att hitta spetskompetens. En rekryteringsprocess
            kan ta månader i det här landet. Det är bara att titta på vilken
            bransch som helst.
          </note>
          <note>
            Sedan handlar det också om att vi vet att det offentliga inte
            betalar lika mycket som det privata näringslivet. Vad har staten
            att erbjuda för dessa unga kvinnor och män som är duktiga programmerare
            och kunniga inom it?
          </note>
          <note>
            Vi måste få verksamheten på plats, och sedan måste Polismyndigheten
            jobba tillsammans med Åklagarmyndigheten. Åklagarmyndigheten måste
            i sin tur ställa om, och det måste också Sveriges Domstolar göra
            – och i sin tur Kriminalvården, etcetera. Därför är detta akut.
            Jag tror att inrikesministern delar uppfattning med Moderaterna
            och mig i att det här är ett stort samhällsproblem. Men jag önskar,
            fru talman, att inrikesministern tillsammans med sina kollegor
            i regeringen kommer ut från den politiska låsningen och säger
            att det inte spelar någon roll vilket parti man representerar.
            När en gängkriminell avlossar ett skott mot ett offer tittar inte
            skottet på vilket parti den personen röstar på eller var personen
            kommer från. Det skottet har avlossats för att döda.
          </note>
          <note>
            Det vi glädjande nog kan se nu är att medlemmar av ett stort
            nätverk har gripits, men i Vårby har narkotikan börjat komma tillbaka.
            Kriminaliteten har gått ned i åldrarna så pass mycket att vi pratar
            om 10- , 1 1 - och 12 ‑ åringar. Då är de under polisens radar
            eftersom socialtjänsten inte har de musklerna. När de väl hamnar
            på radarn är det inte fråga om en 15 ‑ åring som begår småbrott.
            Den 15-åringen har en helt annan världsbild. Den 15 ‑ åringen
            har blivit itutad att mord ger status. Den 15-åringen har en bruten
            personlighet – är en skadad person – omstöpt till att döda. I
            vår värld borde en 15-åring spela fotboll och göra läxorna, men
            dessa 15-åringar begår grova brott som tidigare 25–30-åringar
            gjorde.
          </note>
          <note>
            Därmed har jag följande fråga. När nu vuxenvärlden är frånvarande
            och världen för de ungdomarna är mobiltelefonen och krypterade
            tjänster, avser ministern att göra något radikalt så att samhället
            inte ligger ett steg efter utan jämsides med de kriminella, så
            att vi får bort morden från gatorna?
          </note>
          <note>
            Anf. 56 MIKAEL DAMSGAARD (M):
          </note>
          <note>
            Fru talman! Tack vare den information från Encrochat som svensk
            polis kunnat ta del av genom det europeiska polissamarbetet har
            ett stort antal grovt kriminella personer kunnat frihetsberövas.
            Det pågår nu rättegångar i flera av de fallen.
          </note>
          <note>
            Det är naturligtvis glädjande att rättsväsendet kan visa på stora
            framsteg. Men det finns samtidigt skäl att befara att det vi ser
            nu är ett tillfälligt andrum och att andra delar av brottsnätverken
            efter en tid kommer att kliva fram. Vi kan också konstatera att
            gängkriminaliteten fortsätter ha en väldigt stark attraktionskraft
            på många unga. Men vi befinner oss i ett fönster, och det gäller
            att utnyttja de möjligheter som det här tillfället ger oss att
            flytta fram positionerna för rättsväsendet.
          </note>
          <note>
            Jag hade hoppats få lite tydligare svar från inrikesministern
            på interpellantens fråga om vilka ytterligare åtgärder som regeringen
            ser med anledning av vad vi har lärt oss av Encrochatinformationen.
            Men tyvärr kom inte det i dag.
          </note>
          <note>
            Vi välkomnade också för en tid sedan att vi kunde ratificera
            it-brottskonventionen. Men vi kan i det sammanhanget också konstatera
            att regeringen trots sju åtta år av beredning i Regeringskansliet
            efter att utredningen var klar inte har förmått lägga fram förslag
            som ändrar beslagsreglerna och gör det möjligt att göra husrannsakan
            på distans, alltså att gå in och söka efter information som finns
            lagrad i molnet. Det är en stor brist, och där har regeringen
            fortfarande inte levererat.
          </note>
          <note>
            Det finns fortfarande väldigt mycket att göra, och jag är lite
            bekymrad över att inrikesministern i den här debatten är lite
            för nöjd med lagstiftningen som den ser ut i dag.
          </note>
          <note>
            Anf. 57 Statsrådet MIKAEL DAMBERG (S):
          </note>
          <note>
            Fru talman! Nej, jag är absolut inte nöjd. Vi ska göra mycket
            mer. Vi är bara i början av den här tillväxt- och utbyggnadsfasen,
            som inte bara handlar om polisen. I år kommer också de stora leveranserna
            från 34 ‑ punktsprogrammet i alla de utredningar som är tillsatta.
            Det kommer att ge oss nya legala möjligheter att både skärpa straff
            och komma vidare i flera viktiga frågor. Jag är inte nöjd. Mycket
            mer ska göras.
          </note>
          <note>
            Man ska vara lite försiktig när man talar om det här med Encrochat
            som en tillfällig effekt. Man ska veta att Sky SCC är nästa stora
            internatio ­ nella genombrott. Vår bedömning så här långt, preliminärt,
            är att Sky SCC kan beröra dubbelt så många personer i Sverige
            som Encrochat. Det kom ­ mer alltså mer, och vi fortsätter jobba
            med Encrochatavslöjandet. HDA har precis börjat användas och jobba.
            Det kan leverera ungefär ett Encro ­ chat om året, och det är
            teknikneutralt. Det är det som är så bra med HDA – det spelar
            ingen roll vilken typ av plattform man använder; lag ­ stiftningen
            ger möjlighet för polisen att agera i alla fall. Det är vad som
            sker redan nu.
          </note>
          <note>
            En sak till i fråga om det fönster som ni båda diskuterade och
            som rikspolischefen har talat om: Det är otroligt viktigt att
            det inte heller går prestige i andra änden av detta. Just nu borde
            alla aktörers fokus vara på hur vi hindrar att unga människor
            sugs in i de kriminella nätverken kopp ­ lade till narkotika och
            annat. Just nu har vi slagit ut en ledargestaltsdel av nätverken
            och har en väldig press på de formella nätverken i dag. Låt oss
            nu jobba väldigt proaktivt för att hindra nyrekrytering och se
            till att det inte kommer in nya där! Annars finns det risk att
            vi får tillbaka det fram ­ över.
          </note>
          <note>
            Jag räknar med att det kan komma nya våldsdåd och att det kan
            uppstå nya röda konflikter, som redan finns i Sverige. Vi tar
            inget för givet. Det är klart att det är mer positivt att skjutningarna
            har minskat med 40 procent i början av det här är året än det
            hade varit om de inte hade gjort det, men vi är inte framme än.
          </note>
          <note>
            Vad ligger i pipelinen? Det första jag vill säga är att inte
            ens Moderaternas förslag skulle ge svensk polis det som fransk
            polis har, bara så att vi är klara över det. Det är inte så det
            går till. Vi har inte de här bolagen i Sverige, vi har inte de
            här serverhallarna i Sverige och inte ens om man skulle gå utanför
            förundersökningsfrågorna skulle man kunna komma åt att tömma hela
            servrar. Så nej, inte ens Moderaternas förslag låter svensk polis
            göra det som fransk polis har gjort.
          </note>
          <note>
            Kommer det ytterligare åtgärder? Ja, jag kan lugna er. Beslagsfrågan
            är på gång. Den är ganska teknisk. Den utredningen fick en del
            kritik, så vi jobbar med den nu. Jag hoppas kunna återkomma ganska
            snart i den frågan, inklusive distansmöjligheten. Det är en jätteviktig
            fråga.
          </note>
          <note>
            Vi har också tillsatt en utredning för att göra det lättare att
            använda hemliga tvångsmedel i fler fall än i dag. Om Åklagarmyndigheten
            får rangordna förslag och välja ett som de tycker är viktigt för
            att komma åt gängkriminaliteten i Sverige, då blir det en ändring
            av reglerna för när hemliga tvångsmedel ska få börja användas.
            Den utredningen är tillsatt, så det kommer mer.
          </note>
          <note>
            Jag tycker att det är viktigt att också titta på vad vi egentligen
            vet om de lagrum som har använts i Frankrike, Belgien och Nederländerna.
            Vilken lagstiftning använde de, hur gick det till och vilken effekt
            kan hemlig dataavläsning ha på den här typen av frågor? Jag tycker
            att man måste gå igenom det väldigt noga när man diskuterar ytterligare
            förändrade hemliga tvångsmedel i Sverige.
          </note>
          <note>
            Anf. 58 ARIN KARAPET (M):
          </note>
          <note>
            Fru talman! Avslutningsvis: Ja, vi måste ha hemlig dataavlyssning
            och hemliga tvångsmedel.
          </note>
          <note>
            Men låt oss ta Vårbynätverket som exempel. De flesta är bakom
            lås och bom, i alla fall i dag – det är en pågående rättegång,
            och vi vet inte utfallet ännu. Men det fylls på.
          </note>
          <note>
            Det vi måste förstå från politikens och samhällets sida är att
            synen på kriminalitet har förändrats i vårt samhälle. Det vill
            säga att många ungdomar växer upp i en miljö där man har räknat
            ut på förhand och tycker att det är värt att begå det här brottet
            med straffrabatter och med ungdomsrabatten.
          </note>
          <note>
            I den perfekta värld som jag skulle vilja ha skulle vi inte ha
            ungdomar som är kriminella. Ingen begår brott där.
          </note>
          <note>
            Visst, en gång i tiden hade någon form av straffrabatt och ungdomsrabatt
            en funktion i vårt samhälle. Men kriminaliteten har gått ned i
            åldrarna, och den har förändrats. Den har blivit mycket grövre.
            Man kan prata med någon om hur det var på 70-talet. Då var det
            kanske någon knivskärning på Södermalm. Nu har vi folk som tömmer
            automatvapen vid en bensin ­ mack och till och med träffar en
            oskyldig person och tar livet av den medan de inte ens träffar
            den som är the target, det vill säga måltavlan.
          </note>
          <note>
            Jag hade uppskattat om vi hade en regering som kom och samlade
            hela oppositionen och sa: Vet ni vad? Vi lever och verkar i samma
            samhälle. Låt oss lägga undan all prestige! Det som sker nu är
            att vi inte kommer åt huvudena, och det fylls bara på och på och
            på.
          </note>
          <note>
            Fru talman! De som är offren är barnen till dem som en gång fick
            skydd i Sverige. Det är barn med utländsk bakgrund som skjuter
            ihjäl andra barn med utländsk bakgrund, och det måste bli ett
            stopp på det.
          </note>
          <note>
            Anf. 59 Statsrådet MIKAEL DAMBERG (S):
          </note>
          <note>
            Fru talman! En viktig interpellation som handlar om ett av vår
            tids största problem, gängvåldet och gängkriminaliteten. Det ska
            krossas, och vi ska angripa det från alla håll.
          </note>
          <note>
            Jag uppskattar när riksdagen är enig om uppfattningar. Jag ska
            inte gå hela vägen dit, men vi bjöd in till gängsamtal. Moderaterna
            hoppade av, men det kan vi ta en annan gång. Det är bara bra om
            vi kan vara överens om frågor och driva igenom dem snabbt.
          </note>
          <note>
            En parentes: Vi skärper straffen för gängkriminalitet. Det kommer
            en utredning nu under året. Vi kommer att avskaffa ungdomsrabatten
            för 18-åringar vid grov kriminalitet. Men det räcker inte. Vi
            måste inse att det går att vrida livet rätt för 10–12-åringar
            i Sverige. Det är inte omöjligt att hindra att unga människor
            dras in i kriminalitet. Men då måste större fokus läggas på hur
            vi hindrar nyrekrytering. Hur jobbar man strukturerat från skola
            och socialtjänst ihop med polis? Vilka insatser kan civilsamhället
            göra nu när vi har ett nytt fönster, som rikspolischefen beskriver
            det, där skjutningarna i Sverige har minskat en del i början av
            året så att det inte bara fylls på med nya unga människor?
          </note>
          <note>
            Lite perspektiv, dock, när man talar om att förr i tiden var
            det möjligtvis någon knivskärning på Södermalm: När jag gick ut
            gymnasiet var det dödliga våldet i Sverige större än i dag. Ungefär
            då sköt mc-gängen med granatgevär och granatkastare på varandra
            och varandras lokaler, så det har funnits dödligt våld.
          </note>
          <note>
            Det som har ökat på senare år är skjutvapenvåldet och sprängningarna.
            Det är verkligen allvarligt, och det är därför jag ser det som
            positivt att det har minskat i början av året. Men mycket mer
            måste göras, och jag tar inget för givet. Vi ska fortsätta upptrappningen,
            och vi gör det gärna i samarbete med riksdagens alla partier.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:623 om ökande säkerhetshot
            mot Sverige
          </note>
          <note>
            Anf. 60 Statsrådet MIKAEL DAMBERG (S):
          </note>
          <note>
            Fru talman! Alexandra Anstrell har frågat mig om jag avser att
            vidta några åtgärder för att motverka de säkerhetshot som Sä kerhetspolisen
            rapporterar om i sin årsbok och om jag har f ör avsikt att stärka
            upp centrala myndigheter som Sä kerhetspolisen , FRA och Must
            för att de ska kunna hantera ett accelererande säkerhetshot .
            Slutligen har Alexandra Anstrell frågat mig vilka t rygghetsåtgärder
            jag och regeringen har vidtagit för att minska säkerhetshotet
            och om jag anser att de är verkningsfulla .
          </note>
          <note>
            Regeringen tar Säkerhetspolisens bedömning på största allvar.
            Under de senaste åren har vi arbetat systematiskt med dessa frågor,
            och vi kommer att fortsätta att göra så. Ett centralt exempel
            är regeringens beslut om totalförsvarspropositionen, som tillsammans
            med tillskotten i budgetpropositionen innebär den största satsningen
            på civilt försvar i modern tid. Regeringen har också förstärkt
            försvarsunderrättelseförmågan inom ramen för dett a.
          </note>
          <note>
            För att stärka skyddet av de mest skyddsvärda verksamheterna
            i samhället har en moderniserad säkerhetsskyddslag tagits fram,
            och den 1 januari i år skärptes lagstiftningen ytterligare. Det
            pågår även ett arbete med att ta fram lagförslag som bland annat
            syftar till att stärka tillsynen på området och införa sanktioner
            mot verksamhetsutövare som inte sköter sitt säkerhetsskydd. Regeringen
            har också tillsatt en utredning med uppdrag att föreslå ett system
            för granskning av utländska direktinvesteringar inom skyddsvärda
            områden. Regeringen har vidare beslutat om inrättandet av ett
            cybersäkerhetscenter och en myndighet för psykologiskt försvar.
          </note>
          <note>
            Med dessa åtgärder får centrala myndigheter bättre verktyg för
            att arbeta sårbarhetsreducerande, och samhället har i dag en synbart
            ökad medvetenhet om vikten av säkerhetsskydd.
          </note>
          <note>
            Den nationella strategin mot terrorism är utgångspunkten för
            Sveriges långsiktiga arbete, nationellt och internationellt. Därtill
            genomförs ett omfattande arbete inom ramen för de politiska överenskommelserna
            mot terrorism, bland annat genom att se över möjligheterna att
            begränsa den grundlagsskyddade föreningsfriheten i förhållande
            till sammanslutningar som ägnar sig åt terrorism, och stärkt samarbete
            och informationsutbyte mellan berörda myndigheter.
          </note>
          <note>
            Det är ett stort problem att personer som bedöms utgöra ett säkerhetshot
            mot Sverige är kvar i landet. Samtidigt är vi bundna av internationella
            överenskommelser avseende mänskliga rättigheter. Inom Regeringskans
            ­ liet bereds ett förslag till en ny lag som ska ersätta lagen
            om särskild utlänningskontroll. I den utredning som ligger till
            grund för arbetet, Ett effektivare regelverk för utlänningsärenden
            med säkerhetsaspekter (SOU 2020:16), föreslås bland annat ett
            lägre krav för utvisning av personer som utgör ett kvalificerat
            säkerhetshot och utökade möjligheter till tvångsmedelsanvändning
            mot sådana individer.
          </note>
          <note>
            Frågan om ansvarsutkrävande och lagföring av de individer som
            har begått brott i Syrien och Irak är fortsatt prioriterad för
            regeringen. Lagföring bör i första hand ske i regionen. De vuxna
            personer som frivilligt anslutit sig till Daish/IS kan inte räkna
            med hjälp om de senare vill återvända hem. För de personer som
            ändå återvänder till Sverige finns sedan något år tillbaka en
            väl fungerande myndighetssamverkan, och polisiära och and ­ ra
            åtgärder vidtas när så är möjligt.
          </note>
          <note>
            Jag och regeringen kommer att fortsätta det prioriterade och
            angelägna arbetet med att motverka säkerhetshot mot Sverige, och
            vi delar Säkerhetspolisens bedömning att fler måste göra mer och
            tänka steget längre.
          </note>
          <note>
            Anf. 61 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Säkerhetshoten mot Sverige
            har ökat och bedöms fortsätta öka de närmaste åren. Hoten kommer
            från både främmande makt och våldsbejakande extremism. Angriparna
            har fått en ökad förmåga som stöds av både digitalisering och
            polariseringen i samhället. Den pågående pandemin och brister
            i säkerhetsarbetet bidrar till att förstärka sårbarheterna. Detta
            konstaterar Säkerhetspolisen i årsboken för 2020.
          </note>
          <note>
            Det är därför har jag skrivit den här interpellationen. Jag är
            oroad över att vår svenska säkerhetspolis konstaterar att säkerhetshoten
            ökar. De konstaterar dessutom att det vi gör inte är tillräckligt.
            Jag citerar: ”Fler måste göra mer och tänka steget längre.” Precis
            detta sa också minister Damberg i sitt svar till mig.
          </note>
          <note>
            Ju fler säkerhetshoten blir, desto mer arbete krävs av Säkerhetspolisen.
            Därför frågade jag i min interpellation om statsrådet avser att
            vidta några åtgärder för att motverka de säkerhetshot som Säpo
            rapporterar om i sin årsbok. Jag frågade också vilka trygghetsåtgärder
            statsrådet och regering ­ en har vidtagit för att minska säkerhetshoten
            och om statsrådet anser att de har varit verkningsfulla.
          </note>
          <note>
            Jag har fått ett antal uppräkningar, fru talman, men jag upplever
            inte att jag får några riktiga svar från ministern på frågan om
            de har varit verkningsfulla. Jag får heller inga egentliga svar
            på om statsrådet har för avsikt att stärka upp centrala myndigheter
            som Säpo, FRA och Must för att de ska kunna hantera ett accelererande
            säkerhetshot.
          </note>
          <note>
            Jag hade en intressant diskussion med en av mina tonåringar i
            går kväll. Hon undrade vad jag satt och arbetade med, och jag
            berättade om den här interpellationsdebatten. Jag berättade att
            det finns ungefär 130 personer i Sverige som är klassade som ett
            hot mot rikets säkerhet och ska utvisas men inte har lämnat Sverige
            för att man inte har kunnat verkställa utvisningen ännu.
          </note>
          <note>
            Hon trodde först att det var ett skämt. Men när hon förstod att
            det var allvar kom kloka frågor: Hur ska staten säkerställa att
            jag är trygg? Har inte jag någon prioritet i det här? Är inte
            jag viktig i det här?
          </note>
          <note>
            I dag ska ju Säkerhetspolisen ha koll på dessa personer. Men
            vad händer om det som inte får hända ändå händer och någon av
            dessa personer utför ett terrordåd, speciellt nu när Säkerhetspolisen
            har flaggat för att Sverige inte gör tillräckligt? Kan man då
            stämma staten? Vem bär ansvaret? Anser ministern att ministern
            och regeringen har gått tillräckligt långt i lagstiftningen för
            att snäva in möjligheterna för dessa personer, som utgör ett kvalificerat
            säkerhetshot, att röra sig fritt i samhället?
          </note>
          <note>
            I samband med att sex radikala islamister släpptes fria i väntan
            på att man skulle kunna verkställa utvisning uttalade sig ministern
            i november 2019 om att utvisningshinder ska undanröjas. Min följdfråga
            till ministern blir då: Hur har det gått med den undanröjningen?
          </note>
          <note>
            Storbritannien lyfts upp som ett bra exempel när det gäller att
            arbeta med diplomatiska garantier. Jag undrar om ministern och
            regeringen arbetar med att i större utsträckning kunna använda
            sig av diplomatiska garantier för att på så sätt kunna verkställa
            utvisningsbeslut och ändå säkerställa den utvisades mänskliga
            rättigheter.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 13 (forts.) Svar på interpellation 2020/21:623 om ökande säkerhetshot
            mot Sverige
          </note>
          <note>
            Anf. 62 PÅL JONSON (M):
          </note>
          <note>
            Fru talman! Tack, inrikesministern, för svaret! Och tack, Alexandra
            Anstrell, för en mycket angelägen interpellation!
          </note>
          <note>
            Låt mig inledningsvis säga att det sammansatta utrikes- och försvarsutskottet
            bjöd in Must, Säpo och FRA för ett par veckor sedan för att tjänsterna
            gemensamt skulle få återge sina årsrapporter. Jag måste säga att
            det var mycket värdefullt att kunna ta del av och jämföra analyserna
            mellan myndigheterna. Men det ingav också en betydande oro när
            man fick den sammanställda bilden kopplad till det aktuella säkerhetsläget.
          </note>
          <note>
            Jag fastnade precis som Alexandra Anstrell för det som Klas Friberg
            återgav då. Han pratade helt enkelt om att ansträngningarna och
            viljan som krävs för att hålla Sverige säkert inte är tillräckliga,
            att mer måste göras och att fler måste tänka steget längre. Det
            tycker jag är mycket tänkvärt och mycket angeläget.
          </note>
          <note>
            Precis så är det, fru talman. Sverige befinner sig i ett mycket
            allvarligt säkerhetspolitiskt läge där hoten mot vår säkerhet
            har ökat över tid. Pandemin har bidragit till att förstärka det
            både på lång och på kort sikt.
          </note>
          <note>
            På kort sikt ser vi att cyberangreppen ökar. Vi blir mer sårbara
            när vi arbetar hemifrån. Vi ser att desinformationsoperationer
            riktas mot olika vacciner, och vi ser att cyberspionaget ökar,
            till exempel mot läkemedelsproducenter.
          </note>
          <note>
            Men om man tittar på de längre linjerna ser man också att stormaktskonfrontationen
            ökar. Vi ser ökade spänningar mellan stormakterna; det har till
            exempel Must tagit fasta på i sin årsrapport. Jag tycker att det
            ryska skramlandet med sablarna nu utmed gränsen mot Ukraina och
            den stora mobilisering som är fullt i nivå med 2014 och den illegala
            annekteringen av Krim manar till eftertanke om det mycket allvarliga
            säkerhetspolitiska läge vi befinner oss i.
          </note>
          <note>
            Det andra som jag tycker är viktigt att ha med sig är att vi
            står inför en mer komplex och flerdimensionell hotbild nu än för
            några år sedan. Vi kan konstatera att utöver att vi inte kan utesluta
            en risk för ett väpnat angrepp ser vi att hybridhoten ökar i styrka
            och omfattning. Moderaterna presenterade därför för ett tag sedan
            ett 24-punktsprogram för att få en sammanhållen politik i Sverige
            för att öka motståndskraften mot de här hybridhoten.
          </note>
          <note>
            Jag tror helt enkelt att vi måste konstatera att hoten mot vår
            säkerhet är både militära, ekonomiska och politiska. Det är alltså
            inte antingen eller utan både och.
          </note>
          <note>
            Detta, fru talman, måste få konsekvenser. Vi måste få bättre
            kunskap om de hot, risker och sårbarheter som Sverige står inför.
            Därför är en förstärkt försvarsunderrättelseförmåga mycket angelägen.
          </note>
          <note>
            Moderaterna drev därför på väldigt hårt under försvarsförhandlingarna
            just för att öka medlen både till FRA och till Must för att stärka
            förmågan att inhämta hot från omvärlden. Jag kan också konstatera
            att vi i vår skuggbudget lägger 100 miljoner över tre år extra
            just på FRA. Vi anser att det är naturligt att de får det ledande
            ansvaret för cybersäkerhetscentret, för det är centralt att kunna
            kombinera signalspaning och informationssäkerhetsarbete. Det handlar
            om att föra in mer resurser till försvarsunderrättelseförmågan.
          </note>
          <note>
            Den andra dimensionen är att se över lagstiftningen. Där har
            vi drivit på från Moderaterna att vi behöver en översyn av lagen
            om signalspaning. Det handlar dels om vilka myndigheter som ska
            få genomföra detta. Vi tycker att det kan finnas skäl för att
            fler i försvarsfamiljen får inrikta signalspaning. Men det handlar
            också om hur signalspaningen ska kunna bedrivas. Det kan till
            exempel vara att man ser över 2 a §, som i dag hindrar oss från
            att följa två underrättelseofficerare eller två terrorister som
            befinner sig i Sverige. Man kan inte följa dem med signalspaning.
          </note>
          <note>
            Regeringen har dock fortfarande inte gett något besked om inriktningen
            på en sådan utredning eller om när den kommer.
          </note>
          <note>
            Jag vill därför fråga Mikael Damberg när man kommer att återkomma
            med besked om direktiv för en utredning av lagen om signalspaning.
            Det brådskar.
          </note>
          <note>
            Anf. 63 Statsrådet MIKAEL DAMBERG (S):
          </note>
          <note>
            Fru talman! Detta är en viktig interpellation med ett brett område,
            som vi hör på debatten. Det är både, och inte minst, fråga om
            Säkerhetspolisens bedömning av de individer som befinner sig i
            Sverige – vi kommer att tala om det – och om den bredare hotbilden
            och en lång rad frågor som Pål Jonson lyfter upp i debatten.
          </note>
          <note>
            Jag börjar ändå med Anstrells fråga. Hon frågade mig om jag anser
            att Sverige har gjort allt som krävs för att hantera den säkerhetsproblematik
            som kommer av att en del av de personer som vi skulle vilja utvisa
            från Sverige har verkställighetshinder. Domstolar har bestämt
            att de inte får utvisas ur Sverige under rådande omständigheter.
          </note>
          <note>
            Mitt enkla svar på den frågan är nej. Vi har haft en utredning
            som har tittat på frågan om hela lagstiftningen. Den har lämnat
            ett betänkande som innehåller väldigt många delar. Man föreslår
            att lagen om särskild utlänningskontroll ersätts av en ny lagstiftning
            – lagen om särskild kontroll av vissa utlänningar. Kraven att
            bli utvisad enligt den nya lagen föreslås bli lägre, det vill
            säga att det ska bli enklare att utvisa människor. Tiden som en
            utlänning får hållas i förvar ändras, bland annat genom att tidsgränserna
            för verkställighetsförvar förlängs avsevärt och att möjligheten
            till förlängning utvidgas jämfört med dagens regelverk.
          </note>
          <note>
            Utredningen pekar också på att möjligheten att använda hemliga
            tvångsmedel ska utvidgas för den här gruppen personer så att den
            omfattar fler och att Säkerhetspolisen ska få möjlighet att använda
            hemliga tvångsmedel vid fler utvisningar.
          </note>
          <note>
            Anmälningsskyldigheten kommer enligt den nya lagen att bli mer
            ingripande. I beslutet ingår också till exempel att en utlänning
            i fortsättningen ska kunna förbjudas att lämna ett bestämt vistelseområde,
            som det heter i förslaget. Straffen ska skärpas för bland annat
            brott mot anmälningsplikten. I betänkandet föreslår man att de
            aktuella brotten är av den art att påföljden i normalfallet ska
            vara fängelse och inte böter.
          </note>
          <note>
            Det är alltså en lång rad förslag som nu bereds. Mitt besked
            är att vi jobbar med det här med fullt tryck men att den här lagstiftningen
            bör be ­ slutas om samtidigt som den nya terroristbrottslagen
            eftersom den nya lag ­ stiftningen hänger ihop med terroristbrottslagen
            och bygger på den. Därför behöver de här två lagrådsremisserna
            samordnas. Men vi jobbar med full kraft med att lagrådsremisserna
            ska kunna läggas så att vi ska kunna kom ­ ma vidare i lagstiftningsarbetet.
          </note>
          <note>
            När det gäller Pål Jonsons många perspektiv är det helt korrekt;
            jag delar helt bilden av att vi möter en försämrad säkerhetspolitisk
            situation, att vi möter en breddad hotbild och att ett inslag
            i denna breddade hotbild är att antagonistiska krafter egentligen
            använder hela hotskalan och en mängd olika verktyg – allt från
            ekonomiska insatser till politiska påtryckningar men också spionage,
            underrättelseverksamhet och den klassiska delen.
          </note>
          <note>
            Cyberområdet är ett speciellt område där vi nu bara inom ramen
            för cybersäkerhetscentret har lagt uppemot 440 miljoner kronor
            i en uppbyggnadsfas för centret till de berörda myndigheterna,
            om jag kommer ihåg rätt. Det är i alla fall över 400 miljoner
            kronor. Och då är det bara till centret och inte till det säkerhetsskyddsarbete
            som vi nu förstärker väldigt kraftfullt med flera hundra miljoner
            kronor så att myndigheter också ska jobba med tillsynsfrågor kopplat
            till säkerhetsskydd. Det är alltså en enorm utbyggnadsfas som
            sker på området, men mer kommer att behöva göras.
          </note>
          <note>
            Jag får återkomma till de sista frågorna, som jag inte hann med.
          </note>
          <note>
            Anf. 64 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Lagen om särskild utlänningskontroll
            fyller en viktig funktion för Sveriges säkerhet genom att särskilda
            åtgärder kan vidtas gentemot utlänningar som bedöms utgöra kvalificerade
            säkerhetshot.
          </note>
          <note>
            Om jag har förstått det hela rätt förband sig regeringen i samband
            med den så kallade terroröverenskommelsen 2017 att se över lagstiftningen.
            År 2019 hade vi det ärende som jag talade om tidigare, om de omdebatterade
            sex islamisterna. Nu har vi 2020, och ministern nämner i sitt
            svar en massa saker om vad detta kan innebära och att ett arbete
            med det här bereds inom Regeringskansliet. Nu får vi också höra
            att detta ska samordnas med annan lagstiftning. Frågan är, fru
            talman, hur länge vi ska behöva vänta. Kan mi ­ nistern ge oss
            någon lite mer detaljerad tidsplan för när detta kan komma upp
            för beslut? Det har ju gått, och går, väldigt mycket tid.
          </note>
          <note>
            Moderaternas utgångspunkt är att utländska medborgare som utgör
            ett hot mot Sveriges säkerhet ska lämna landet. Om det av olika
            skäl inte går att genomföra behöver dessa personer hållas i förvar
            eller övervakas på ett betryggande sätt, såklart i överensstämmelse
            med våra internationella åtaganden.
          </note>
          <note>
            Europadomstolen säger att staten ska göra sitt bästa för att
            skydda sina medborgare. Men vet vi ens vilka som ska skyddas och
            mot vad? I dag har det kommit en rapport från Riksrevisionen,
            som har granskat om Migra ­ tionsverket och utlandsmyndigheterna
            säkerställer att handläggningen av så kallade anknytningsärenden
            håller hög rättslig kvalitet. Granskningen visar att det finns
            ganska stora brister, framför allt i arbetet med att klar ­ lägga
            den sökandes identitet. Personalen på utlandsmyndigheterna kon
            ­ trollerar att den sökande har rätt sorts dokument men inte om
            de är äkta, detta trots att det i väldigt många länder är vanligt
            med förfalskade id-handlingar.
          </note>
          <note>
            Fru talman! Det är centralt att staten kan fastställa vilka som
            lever i Sverige och säkra ordning och reda. Sverige har allvarliga
            problem med grov organiserad brottslighet, omfattande utanförskap,
            bidragsbrott och hot mot rikets säkerhet. Nu finns Riksrevisionens
            rapport, som påvisar stora brister vad gäller identitetskontroll.
            Brister i kontrollen av folkbokföringen är en av flera faktorer
            som lagt grund till en hel del av de här problemen. Utöver de
            130 som vi tidigare talat om, som vi vet finns i Sverige i dag
            och är ett uttalat hot mot rikets säkerhet, kan det alltså finnas
            fler som vi inte ens vet om och inte vet någonting om.
          </note>
          <note>
            Vi Moderater har föreslagit en folkräkning som ger staten möjlighet
            att bättre bekämpa brott, verktyg för att hindra framväxten av
            utanförskap och parallellsamhällen samt viktig kunskap i arbetet
            med att motverka problem som trångboddhet. En nationell folkräkning
            skulle vara en viktig början på att upprätta ett tryggare Sverige
            och värna samhällskontraktet.
          </note>
          <note>
            Min följdfråga till ministern blir därför: Är det någonting som
            minis ­ tern skulle kunna tänka sig att genomföra?
          </note>
          <note>
            Anf. 65 PÅL JONSON (M):
          </note>
          <note>
            Fru talman! Jag vill följa upp två saker i Mikael Dambergs svar.
            Dels lyfter Damberg det nya nationella cybersäkerhetscentret,
            dels vill jag belysa den nya myndigheten för psykologiskt försvar.
          </note>
          <note>
            Själva grundtanken med att skapa ett center i stället för en
            myndighet var ju att det skulle gå snabbt. Jag kan konstatera
            att det nu är tre år sedan statsministern först presenterade tanken
            att vi skulle ha ett nytt cybersäker ­ hetscenter. Moderaterna
            har välkomnat detta. Dock känner jag en oro för att det tar rätt
            så lång tid. Vi vet fortfarande inte var centret ska ligga, tre
            år efter att man beslutade att inrätta det.
          </note>
          <note>
            Fru talman! Sverige har rätt så stora problem när det kommer
            till cybersäkerhet. Det har blivit bättre. Jag tycker att det
            var bra att regeringen pressade på hårt för att höja säkerhetsskyddet
            i anslutning till totalförsvaret. Vi är helt ense om att det verkligen
            behöver byggas upp ett mycket starkare säkerhetsskydd men också
            en bättre säkerhetskultur. Men trots allt har vi brister i vår
            cybersäkerhet även i en internationell jämförelse. Tank ­ en var
            att centerbildningen skulle utgöra själva navet i detta arbete
            genom att få till en mer effektiv samverkan mellan sju myndigheter.
          </note>
          <note>
            Det andra jag ville lyfta var den nya myndigheten för psykologiskt
            för ­ svar. Den kommer att ha delad verksamhetsort mellan Karlstad
            och Stock ­ holm. I Karlstad kan man samverka med MSB och FHS,
            kan jag tänka mig, och i Stockholm kommer man att flytta över
            de operativa delar som i dag är på MSB. Jag tycker att det helt
            naturligt att de också ligger i Stock ­ holmsområdet. De kommer
            att behöva jobba nära underrättelse- och säker ­ hetstjänsten.
          </note>
          <note>
            Från mitt perspektiv skulle jag tycka att det var väldigt naturligt
            att man samlokaliserade den operativa delen av myndigheten för
            psykologiskt försvar med cybersäkerhetscentret. Båda dessa aktörer
            kommer att jobba med påverkansoperationer i digitala miljöer.
            Båda kommer att jobba i mycket nära samverkan med säkerhets- och
            underrättelsetjänsten. Båda kommer också att ha starka behov av
            lokaler med högt säkerhetsskydd. Det bedöms att man skulle kunna
            spara någonstans mellan 10 och 15 miljoner bara i säkerhetsskydd
            genom en sådan samlokalisering. Är ministern öppen för detta?
          </note>
          <note>
            Anf. 66 Statsrådet MIKAEL DAMBERG (S):
          </note>
          <note>
            Fru talman! Det är flera olika delar. Jag börjar med Anstrells
            frågor om tidsplanen. Det här är ganska teknisk-juridiskt. Bara
            den utredning som jag bär ansvar för är uppemot en decimeter tjock.
            Eftersom denna lagstiftning ska länkas ihop med en annan lagstiftning
            som just nu är under utveckling är det viktigt att dessa lagstiftningar
            följer varandra. Lagrådet skulle nog inte uppskatta att vi presenterade
            en produkt som bygger på en annan lagstiftning som ännu inte är
            presenterad. Därför blir dessa produkter bäst genomförda ihop.
          </note>
          <note>
            Vår ambition är att göra det så snabbt som möjligt. Förhoppningsvis
            kan vi lägga fram lagrådsremissen innan sommaren, annars direkt
            efter sommaren. Jag har ingen anledning att vilja vänta med detta,
            men juristerna måste bli färdiga med arbetet innan vi kan presentera
            lagrådsremisserna. Det finns ingen annan väg framåt. Men förhoppningsvis
            sker detta så snart som möjligt så att riksdagen också kan processa,
            besluta och ta ställning.
          </note>
          <note>
            I flera olika frågor i övrigt handlar det om identitetskontroller
            och folkbokföring. Det sker nu ett stort arbete kopplat till säkerhetsfrågorna
            kring id-korten i Sverige, som lämnar mycket att önska. Vi har
            hela folkbokföringsarbetet, som är en stor fråga som framför allt
            finansministern driver. Där har vi ett omfattande arbete igång
            och flera myndighetsuppdrag som löper. Vi genomför också pilotprojekt
            och har riktade uppdrag till skattemyndigheten för att jobba mycket
            mer strukturerat med folkbokföringen på ett sätt som inte är gjort
            förut.
          </note>
          <note>
            När det gäller den renodlade frågan om vi ska genomföra en folkräkning
            måste man också fundera på vad det betyder. Jag har inte sett
            några övertygande argument för hur en sådan ska genomföras på
            ett klokt sätt. Eftersom de allra flesta bor på den adress man
            de facto är skriven på blir det ett enormt slöseri med resurser,
            tid och kraft för myndigheten i stället för att fokusera på de
            fel och det missbruk av folkbokföringen som finns. Det är det
            arbetet som inte minst finansministern har ett stort engagemang
            kring för att komma framåt.
          </note>
          <note>
            Nästa steg i detta är biometrifrågorna, att koppla ännu mer fingeravtryck
            och biometri till identitetshandlingar på ett sätt som gör att
            de blir säkrare. Vi har en resa att göra, men vi har väldigt många
            processer igång på det här området, både i Sverige och en del
            kopplat till europeiska processer.
          </note>
          <note>
            När det gäller frågorna om underrättelseförmåga ska vi väl först
            bara konstatera att det säkerhetspolitiska läget måste få konsekvenser,
            och det får det verkligen. I den försvarspolitiska propositionen
            är det en kraftig utbyggnad av det militära försvaret, det civila
            försvaret med flera förmågor, inklusive FRA:s förmåga. De får
            över tid resurser som inte är knutna bara till cybersäkerhetscentret
            utan också till annan utbyggnad. Det är en bred utbyggnad av Sveriges
            förmåga som vi nu står inför och som vi genomför.
          </note>
          <note>
            Det var jättemånga frågor; jag försöker hinna med.
          </note>
          <note>
            Nej, vi har gett besked om att vi ska se över lagen om signalspaning.
            Vi har inte en tidsplan presenterad. Jag tror att Peter Hultqvist
            kanske ännu hellre än jag vill presentera den tidsplanen när det
            blir aktuellt. Men vi bereder frågan.
          </note>
          <note>
            När det gäller de stora problemen med cybersäkerhet beror ju
            de på att Sverige är väldigt digitaliserat. Då får man större
            problem med cybersäkerheten än länder som är underutvecklade.
          </note>
          <note>
            Jag kan bara konstatera en glädjens stund: För någon vecka sedan
            vann Sverige världens största tävling i cybersäkerhet, där polisen,
            Försvarsmakten, Säpo och MSB tävlade ihop. Det var väl ett gott
            tecken på att vi också har en del goda förmågor i Sverige på detta
            område.
          </note>
          <note>
            Anf. 67 ALEXANDRA ANSTRELL (M):
          </note>
          <note>
            Fru talman! Tack för svaret, ministern! Det var verkligen glädjande
            att höra att vi vann den tävlingen, inte minst för mig som är
            tävlingsnörd.
          </note>
          <note>
            Under påskhelgen fick vi rapporterat att två personer blev gripna
            av Säpo här i Stockholm, misstänkta för stämpling till terroristbrott.
            Islamistisk och högerextremistiskt motiverad terrorism bedöms
            utgöra det främsta terrorhotet mot Sverige. Det konstaterar Nationellt
            centrum för terrorhotbedömning, NCT, i sin helårsbedömning för
            2021.
          </note>
          <note>
            Inom dessa extremistmiljöer kommer det under 2021 möjligen att
            fin ­ nas ett fåtal personer som utvecklar avsikt och förmåga
            att utföra ett terror ­ attentat i Sverige. Nu har Säpo redan
            gripit två personer. Då ställer man sig ju frågan: Hur många fler
            finns det? Och har vi tillräckliga resurser? Hur ska vi lugna
            ned våra tonåringar?
          </note>
          <note>
            Sverige beskrivs som ett attraktivt mål för främmande makt, och
            Säpo bedömer att underrättelsehotet fortsätter att öka. Attentatshotet
            är fortsatt förhöjt – det är en trea, vilket innebär att ett attentat
            kan inträffa i Sverige.
          </note>
          <note>
            Fru talman! Säpo, Must och FRA föredrog häromveckan sina årsrapporter
            för försvarsutskottet. Jag är tacksam och uppskattar ärligheten
            i deras rapporter, men jag kan inte säga att jag blev mindre oroad.
          </note>
          <note>
            När ett problem belyses behöver vi hitta lösningar som vi tror
            förbättrar det hela. Jag undrar om ministern – handen på hjärtat
            – är nöjd med läget i Sverige i dag? Är man nöjd med insatserna
            och med verkningsgraden av insatserna? Den frågan har jag inte
            fått svar på.
          </note>
          <note>
            Jag tror nämligen att vi kan bättre än så. Men tiden går, och
            det dröjer. Varför dröjer det så länge?
          </note>
          <note>
            Anf. 68 Statsrådet MIKAEL DAMBERG (S):
          </note>
          <note>
            Fru talman! Det är viktigt att påpeka att Sverige under de senaste
            åren har investerat kraftigt i höjd förmåga att hantera terrorhot
            mot Sverige i form av resurser till både Säkerhetspolisen och
            den öppna polisen. Detta betyder också, när det gäller polisens
            stora tillväxt, att polisen inte bara har utbildat sig i hur man
            ingriper mot aktivt pågående dödligt våld och har utrustat sig
            på ett helt annat sätt, utan det handlar även om hur man taktiskt
            agerar i samband med dessa situationer och om hur man genom att
            ha löst utrustningsfrågor kan hantera flera pågående händelser
            samtidigt, vilket man inte kunde göra på samma sätt tidigare.
          </note>
          <note>
            Jag kan – handen på hjärtat – säga att vi i Sverige i dag har
            bättre förmåga att hantera terrorangrepp mot Sverige än vad vi
            hade för några år sedan. Det betyder dock inte att vi kan slå
            oss till ro eller att vi säger att vi inte har utvecklingsområden,
            utan vi måste fortsätta att utveckla detta. Hotbilden mot Sverige
            är fortsatt förhöjd, och vi måste fortsätta att utveckla dessa
            förmågor.
          </note>
          <note>
            Mycket är kopplat till den digitala utvecklingen. Vi ser att
            väldigt många av de aktörer som pekas ut som de största potentiella
            hoten mot Sverige är ensamagerande aktörer som ofta har radikaliserats
            i olika forum på nätet, i Sverige men kanske med kopplingar till
            internationella miljöer i Ryssland, i andra europeiska länder
            eller i USA, egentligen oavsett extremistmiljö.
          </note>
          <note>
            Detta är en teknisk resa som underrättelsetjänsterna måste utveckla
            ytterligare. Det handlar dock också om vårt internationella samarbete
            – ofta är dessa miljöer inte enbart svenska utan har också internationella
            kopplingar.
          </note>
          <note>
            Detta är ett arbete som pågår. Mycket kommer att ske i Sverige,
            men mycket kommer också att ske inom ramen för det europeiska
            samarbetet. Vi har en väldigt stark utveckling när det gäller
            Europas arbete mot terrorism och radikalisering, och denna måste
            fortgå.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:624 om bredbandsutbyggnaden
          </note>
          <note>
            Anf. 69 Statsrådet ANDERS YGEMAN (S):
          </note>
          <note>
            Fru talman! Maria Stockhaus har ställt tre frågor till mig. Den
            första frågan handlar om huruvida jag avser att vidta några åtgärder
            för att under ­ lätta att stödet till bredbandsutbyggnad ska betalas
            ut. Den andra frågan handlar om huruvida jag avser att göra en
            översyn av bredbandsstrategin för att öka utbyggnadstakten. Den
            tredje frågan är vilka åtgärder jag avser att vidta för att snabba
            på utbyggnaden av bredband på landsbygden.
          </note>
          <note>
            Post- och telestyrelsen, PTS, är ansvarig myndighet för bredbandsstödet
            i enlighet med förordningen om statligt stöd för utbyggnad av
            bredbandsinfrastruktur. Enligt sitt regleringsbrev ska PTS säkerställa
            att samtliga Sveriges regioner med stödberättigade byggnader kan
            komma i fråga för fördelning av stödmedel. PTS ska främja att
            stödet får god geografisk spridning och säkerställa att olika
            typer av aktörer kan komma i fråga för stöd, särskilt bredbandsföreningar.
          </note>
          <note>
            Enligt information från myndigheten har PTS förenklat ansökningsprocessen
            för sökande genom utvecklingen av ett nytt it-system som direktanpassats
            för ansökningar om bredbandsstöd. Vissa förenklingar av de krav
            som ställs på utbyggnadsprojekt har också gjorts, vilket förväntas
            förenkla projekteringen för stödsökande.
          </note>
          <note>
            Det långsiktiga målet i bredbandsstrategin till 2025 är att 98
            procent av hushållen och företagen ska ha tillgång till bredband
            om minst 1 gigabit per sekund eller fiber i den absoluta närheten.
          </note>
          <note>
            Bredbandstrategin följs upp kontinuerligt. PTS redovisade i mars
            en uppföljning av målen i strategin. Närmare 95 procent av hushållen
            och företagen hade tillgång till 1 gigabit per sekund eller fiber
            i den absoluta närheten i oktober 2020, alltså för ungefär ett
            halvår sedan, jämfört med cirka 92 procent i oktober 2019, alltså
            för ett och ett halvt år sedan.
          </note>
          <note>
            Sverige har i en internationell jämförelse en mycket väl utbyggd
            bredbandsinfrastruktur. I EU-kommissionens rapport DESI 2020 rankades
            Sverige på andra plats på området uppkoppling.
          </note>
          <note>
            År 2021 tillfördes ytterligare 1,4 miljarder kronor för att stärka
            det na ­ tionella stödsystemet för bredbandsutbyggnad på landsbygden.
            Regering ­ en har dessutom fattat beslut om en fortsättning för
            Bredbandsforum samt uppdrag till PTS att vara ett stöd till Bredbandsforum
            och regeringen i arbetet med att främja tillgången till bredband.
          </note>
          <note>
            Regeringen har också beslutat att erbjuda regionerna och Gotlands
            kommun att upprätthålla en funktion som regional bredbandskoordinator
            även under perioden 2021–2025 i syfte att bidra till att frågorna
            även placeras i ett strategiskt regionalt utvecklingsperspektiv.
            Utöver detta har länsstyrelserna i uppdrag att främja och stödja
            insatser för bredbandsutbyggnad och därigenom verka för uppfyllelsen
            av målet att Sverige ska ha bredband i världsklass.
          </note>
          <note>
            Regeringskansliet har gett Håkan Eriksson i uppdrag att ta fram
            förslag till undantag från lokaliseringsprincipen, som bland annat
            styr var kommunala satsningar på bredbandsutbyggnad kan genomföras.
            Syftet är att främja utbyggnaden av bredband. Uppdraget ska slutföras
            senast den 9 december 2021.
          </note>
          <note>
            Anf. 70 MARIA STOCKHAUS (M):
          </note>
          <note>
            Fru talman! Tack, statsrådet, för svaret!
          </note>
          <note>
            Pandemin har gjort att nyttjandet av digitala lösningar har ökat
            väldigt mycket, och vi har nog alla blivit varse hur oerhört viktigt
            det är med en bra uppkoppling. Med tanke på ändrade resemönster
            och möjligheter att bosätta sig längre bort från sin arbetsplats
            om man ska jobba hemma mer blir detta än viktigare.
          </note>
          <note>
            Bredband tillhör ju en grundläggande digital infrastruktur, och
            vi är överens politiskt om att det är viktigt att alla får tillgång
            till bra bredband.
          </note>
          <note>
            Vi har en strategi sedan 2016. Även om nio av tio hushåll i städerna
            har tillgång till fiber i dag har landsbygden halkat efter. PTS
            kunde i en översikt gällande bredbandsmålet konstatera att vi
            inte kommer att nå de uppsatta målen. PTS gjorde även bedömningen
            att det kommer att krävas ytterligare statliga investeringar för
            att nå de hushåll som är kvar.
          </note>
          <note>
            Bredbandsforum har konstaterat att en av de viktigaste åtgärderna
            för en snabbare utbyggnad, utöver ökade anslag, är ett aktivt
            offentligt ledarskap.
          </note>
          <note>
            Sverige har satt upp ett ambitiöst mål om att bygga ut bredband
            i landet. Detta är bra, och det bör genomföras för att hela Sverige
            ska leva. Det är dock alldeles tydligt att regeringen inte gör
            tillräckligt för att dessa mål ska bli verklighet.
          </note>
          <note>
            Att hela Sverige ska få den här uppkopplingen är oerhört viktigt.
            Många moderna lösningar inom exempelvis offentlig service, såsom
            hemtjänst och liknande, bygger i dag på en fungerande anslutning.
            Nya affärsmodeller och företagssatsningar är också beroende av
            dessa lösningar, framför allt nya metoder för att effektivisera
            de gröna näringarna, som lantbruk och skogsbruk.
          </note>
          <note>
            Lokaliseringsprincipen ställer till problem, och det har den
            gjort länge – detta är ingen nyhet. Kommunala bolag kan inte gräva
            över kommungränsen även om det är det mest rationella. Problemet
            har varit känt väldigt länge, och man kan fråga sig varför regeringen
            har dröjt så länge med att adressera det. Förslag till undantag
            ska presenteras i december 2021. Då kan man ju undra om det kommer
            att bli någon förändring ens under den här mandatperioden.
          </note>
          <note>
            Det är viktigt att vi öppnar upp för konkurrens och en väl fungerande
            marknad på detta område, men det är också viktigt att vi har en
            avvägning så att det offentliga och den privata sektorn får lite
            olika ansvar och kan vara delaktiga i bredbandsutbyggnaden. Det
            måste vara tydligt hur gränsdragningarna mellan stadsnät och kommersiella
            aktörers nät bör se ut.
          </note>
          <note>
            Om man vill underlätta för en kostnadseffektiv utbyggnad av höghastighetsbredband
            till så låg kostnad som möjligt för såväl konsumenter som skattekollektiv
            behöver man utnyttja de resurser som redan finns tillgängliga.
            Exempelvis har Trafikverket, Svenska kraftnät och ytterligare
            ett antal statliga aktörer fibernät som sträcker sig över hela
            Sverige. De används i huvudsak för att styra järnvägs- och kraftledningsanläggningar.
            Delar av de fibernäten är i dag underutnyttjade. De anläggningarna
            skulle kunna användas för att utöka tillgången till bredband.
            Dessutom skulle en mer drift s säker nätverksstruktur kunna skapas
            om man kopplar samman de fibernäten.
          </note>
          <note>
            Av den anledningen bör man se över möjligheten att tillgängliggöra
            de olika fibernäten i statlig ägo för marknaden, naturligtvis
            utan att kompromissa med nationella säkerhetsintressen. Jag undrar
            därför om regeringen är beredd att titta på möjligheten att utnyttja
            de statliga fibernätverken för att snabba på utvecklingen och
            hålla nere kostnaderna.
          </note>
          <note>
            Anf. 71 Statsrådet ANDERS YGEMAN (S):
          </note>
          <note>
            Fru talman! Låt mig först konstatera att det här är ett problem
            som har varit känt länge och som jag adresserade när jag blev
            digitaliseringsminister . Samverkansavtal gör det redan i dag
            möjligt att gräva i en annan kommun. Men vi vill gå vidare och
            har därför tillsatt en utredning.
          </note>
          <note>
            Den ödmjuke kan undra: Om det nu har varit känt så länge, varför
            löstes det inte under de åtta år som Moderaterna ledde regeringsarbetet?
            Nu löses problemet, och det kan vi nog båda vara glada över.
          </note>
          <note>
            Jag har ingenting emot att titta på om vi kan använda den statliga
            it ‑ infrastrukturen effektivare än i dag. Dock har 95 procent
            av Sveriges befolkning tillgång till fiber i sin omedelbara närhet.
            Sverige är det land i Europeiska unionen där flest medborgare
            har tillgång till riktigt snabbt internet. Det är till och med
            dubbelt så många medborgare i Sverige som har tillgång till snabbt
            internet som i det land som kommer tvåa i EU. Och det är tre gånger
            så många medborgare i Sverige som har tillgång till riktigt snabbt
            internet som i exempelvis Finland, som är ett mer jämförbart land,
            eftersom det liksom Sverige är lite mer glesbefolkat.
          </note>
          <note>
            Det som behövs nu är inte i första hand ryggradsinfrastruktur
            längs våra stomjärnvägar, utan det är att bygga de sista få procenten
            ute i väldigt glest befolkade områden. Där finns tyvärr ingen
            statlig fiber som ligger utanför torpen. Det måste antingen grävas
            eller bli radiolänk. Båda dessa tekniker stöds av det bredbandsstöd
            som regeringen har sjudubblat i den senaste budgeten.
          </note>
          <note>
            Anf. 72 MARIA STOCKHAUS (M):
          </note>
          <note>
            Fru talman! Det är lätt att slå sig för bröstet och säga att
            vi har bra siffror jämfört med andra länder. Det ska vi kanske
            vara glada för. Samtidigt är vi ett av världens mest digitaliserade
            länder. Det tas för givet att ha bra tillgång. För dem som inte
            har det, som inte har tillräckligt hög kapacitet i sina nät, är
            det svårt att utnyttja den digitala service som våra myndigheter
            och kommuner börjar erbjuda.
          </note>
          <note>
            För att vi ska nå bredbandsmålen krävs politiskt ledarskap. Det
            var tydligt uttalat. Där behöver det göras mer. Det finns en hel
            del problem, inte minst med hur bredbandsstödet betalas ut.
          </note>
          <note>
            En av anledningarna till att jag har valt att ta upp frågan med
            digitaliseringsministern är en artikelserie i Norrtelje Tidning.
            Den rör specifikt Norrtälje kommun, men om jag har förstått det
            rätt är det inte unikt för Norrtälje kommun. Telia planerar att
            lägga ut radiolänkslösningar i kommunen. Det i sin tur gör att
            det kommunala bolag som skulle bygga bredband diskvalificeras
            när det gäller att få statligt bredbandsstöd, enligt EU:s statsstödsregler.
            Där gör man en bedömning huruvida det finns ett marknadsmisslyckande.
            Då räknar man på 30 megabit per sekund. En radiolänk kan i bästa
            fall ge en hastighet på 30 megabit per sekund, och om det finns
            planer för det i ett område leder det i sig till att de diskvalificeras
            från att få statsstöd, enligt EU-reglerna.
          </note>
          <note>
            Jag undrar hur regeringen ser på att ett statligt bolag nu blockerar
            möjligheter för det kommunala bolaget att få stöd för att bygga
            ut bredband i kommunen. Det är svårt att säga att Norrtälje kommun,
            även om det finns glest befolkade delar i den kommunen, tillhör
            den absoluta glesbygden i Sverige. Där behöver man göra mer.
          </note>
          <note>
            Detta moment 22, som man har hamnat i, är inte acceptabelt. Jag
            har full förståelse för att det nog kommer att finnas enstaka
            hushåll som ligger väldigt långt bort för vilka det kommer att
            vara svårt att hitta någon annan lösning än radiolänk. Där måste
            hastigheten komma upp i mer än 30 megabit. Men i ett område som
            Norrtälje ska man inte vara hänvisad till en sådan lösning. Man
            ska inte diskvalificeras från statligt stöd till att bygga ut
            bredbandet bara på grund av att en radiolänk är planerad eller
            delvis täcker kommunen.
          </note>
          <note>
            Förändringar är på gång när det gäller vad som ska anses vara
            ett marknadsmisslyckande och när det gäller gränsen på 30 megabit.
            Men det kommer att ta tid innan EU har ändrat det. Under tiden
            blir det problem med statligt bredbandsstöd till vissa kommuner.
          </note>
          <note>
            Tyskland har tydligen fått ett undantag. Jag undrar hur digitaliseringsministern
            ser på möjligheten att Sverige ska få ett undantag. Är det någonting
            som regeringen driver i EU?
          </note>
          <note>
            Anf. 73 Statsrådet ANDERS YGEMAN (S):
          </note>
          <note>
            Fru talman! Nej, vi tänker inte söka något undantag.
          </note>
          <note>
            Och nej, det är inte som Maria Stockhaus ger uttryck för. Det
            är en helt felaktig bild.
          </note>
          <note>
            För det första kan radiolänkar med 5G komma upp i 500–600 megabit
            per sekund, alltså fem sex gånger snabbare än det mål som vi har
            satt upp för snabbt bredband i Sverige.
          </note>
          <note>
            För det andra kommer inte Telia eller de andra företagen som
            skulle kunna vara intresserade av att bygga fixed wireless access
            att rapportera in några områden. De kommer att i efterhand rapportera
            de adresser där de har kopplat upp fixed wireless access. De enda
            som skulle kunna exkluderas från bredbandsstöd är alltså de adresser
            där någon redan har tecknat sig för en annan lösning, ingen annan.
            Detta är således inget problem.
          </note>
          <note>
            Icke förty är Sverige aktiva i den uppdatering av EU-regelverket
            som ska ske, eftersom 30 megabit per sekund inte räknas som snabbt
            bredband i Sverige. Vi sätter gränsen vid 100 megabit per sekund.
            Och det gäller oavsett teknisk lösning. Enligt vårt sätt att se
            det har du inte en snabb uppkoppling om du har något som är under
            100 megabit per sekund. Men detta är inte ett problem i Sverige.
          </note>
          <note>
            Anf. 74 MARIA STOCKHAUS (M):
          </note>
          <note>
            Fru talman! I Norrtälje är det ett väldigt konkret problem. De
            har nekats bredbandsstöd just på grund av att det inte bedöms
            som ett marknadsmisslyckande i Norrtälje i och med att Telia har
            byggt ut radiolänken så att det i delar av kommunen är möjligt
            att få en hastighet på 30 megabit.
          </note>
          <note>
            Det är intressant; om det är så enkelt att det inte alls är diskvalificerande
            undrar jag varför Norrtälje kommun inte har fått svar på det brev
            som man har skickat till digitaliseringsministerns departement.
            Det skrevs för tre månader sedan.
          </note>
          <note>
            Jag vet att det här i just Norrtälje ses som ett stort problem.
            Jag har också fått uppgift om att ett femtiotal andra kommuner
            är i samma situa ­ tion som Norrtälje. De behöver få tydliga besked
            om vad som gäller. I dagsläget upplevs det som ett problem, och
            man har nekats bredbands ­ stöd.
          </note>
          <note>
            Anf. 75 Statsrådet ANDERS YGEMAN (S):
          </note>
          <note>
            Fru talman! Nej, man har inte nekats bredbandsstöd i Norrtälje
            kommun eller någon annan kommun på grund av detta. Det fanns en
            oro i Norrtälje kommun och någon annan kommun över att man skulle
            kunna nekas bredbandsstöd på grund av den här anledningen. Men
            som jag beskrev i mitt tidigare svar kommer ingen att nekas bredbandsstöd
            med anledning av detta, eftersom problemet nu är utrett.
          </note>
          <note>
            Såvitt jag är underrättad har Norrtälje kommun även fått svar
            på sitt brev. Om så icke är fallet får vi nog söka felet hos Postnord,
            som numera är leverantör.
          </note>
          <note>
            Som information till Maria Stockhaus kan jag också säga att jag
            har en fastighet i Norrtälje, och det finns två bredbandsleverantörer
            i min omedelbara närhet som erbjuder hastigheter på över 400 megabit
            per sekund.
          </note>
          <note>
            Jag är övertygad om att Norrtälje kommun i form av Norrtälje
            Energi, som är den kommunala utbyggaren, kommer att kunna ansöka
            om bredbandsstöd. De kommer inte att vara förhindrade av fixed
            wireless access. De som önskar bredband i Norrtälje kommuns regi
            kommer att kunna få det, och de som önskar bredband av andra leverantörer
            kommer att få det. Marknaden kommer att avgöra vilken lösning
            som är den bästa.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:634 om kraftsystemets funktion
            under sommaren
          </note>
          <note>
            Anf. 76 Statsrådet ANDERS YGEMAN (S):
          </note>
          <note>
            Fru talman! Joar Forssell har frågat mig hur jag ser på att Affärsverket
            svenska kraftnät återkommande begränsar överföringskapaciteten
            mer än vad som är tillåtet och om jag har för avsikt att vidta
            några åtgärder i anledning av detta. Vidare har Joar Forssell
            frågat mig hur grannländerna ser på att Sverige inte kommer att
            leva upp till sina åtaganden och vilka kontakter jag har haft
            med länderna. Joar Forssell har också frågat mig om de planerade
            nätförstärkningarna från norr till söder kommer att hjälpa, eller
            om de nya ledningarna också kommer att begränsas när de väl är
            på plats.
          </note>
          <note>
            Sedan har Joar Forssell frågat mig om vilka åtgärder, utöver
            elnät, jag ser för att stärka kraftsystemet i södra Sverige, och
            när vi kan förvänta oss att situationen normaliseras. Vidare har
            Joar Forssell frågat mig om reger ­ ingen är beredd att diskutera
            en lagändring så att Ringhals 1 kan återstartas för att avhjälpa
            den allvarliga situation som södra Sverige befinner sig i.
          </note>
          <note>
            Slutligen har Joar Forssell frågat mig om jag anser att Sverige
            lever upp till sina åtaganden enligt förordningen om riskberedskap
            inom elsektorn (EU) 2019/941, om Sverige agerar enligt förordningens
            artikel 15.1 ”i en anda av solidaritet för att förebygga och hantera
            elkriser” och om bedömningen förändras av de av Svenska kraftnät
            aviserade begränsningarna.
          </note>
          <note>
            Låt mig inleda med att ge en något ljusare bild av läget än vad
            Joar Forssell gör. Vi har mycket goda förutsättningar att ställa
            om till ett förnybart elsystem jämfört med många andra länder.
            Vi har låga koldioxidutsläpp inom elsektorn. Vi har gott om el
            , och Sveriges rekordstora export på årsbasis är en tydlig indikation
            på att elen kostar mer i andra länder. Vi ser också flera exempel
            på investeringar och etableringar från industrin mot bakgrund
            av det jag just har nämnt.
          </note>
          <note>
            Men det finns också utmaningar som vi tidvis kan uppleva såsom
            nätbegränsningar och prisskillnader inom landet. För att lösa
            detta behövs utbyggnad av nätinfrastruktur och rätt incitament
            för marknaden att göra investeringar i elproduktion. Förutom att
            Svenska kraftnät nästan tredubblar sina nätinvesteringar den kommande
            treårsperioden arbetar regeringen med flera initiativ.
          </note>
          <note>
            Förra veckan presenterade vi förslag för att korta ledtiderna
            i tillstånds ­ givningen när det gäller nya elnät. Det är de största
            förändringarna av till ­ ståndstider som har lagts på bordet sedan
            Sverige elektrifierades. Reger ­ ingen har lagt ett uppdrag till
            Svenska kraftnät att lämna förslag till nya ersättningsmodeller
            och regeländringar när det gäller stödtjänster i elsyste ­ met
            . Regeringen har också nyligen remitterat förslag för att minsk
            a elpro ­ ducenternas kostnader för att ansluta havsbaserad elproduktion
            till el nätet .
          </note>
          <note>
            Så till Joar Forssells frågor. När det gäller den första och
            andra frågan har Svenska kraftnät såvitt jag förstår inte några
            planer på att införa större begränsningar än vad som är tillåtet.
            När det gäller den tredje frågan om nätförstärkningar arbetar
            Svenska kraftnät p å kort sikt med att genomför a åtgärder och
            investeringar i stationer . P å längre sikt behövs kompletterande
            ledningskapacitet i öst-västligt riktning . Svenska kraftnät har
            i sitt Nord – Syd-program beslutat om en öst-västlig ledning från
            Hamra i Stockholm över Västerås och vidare till Hallsberg , vilken
            kommer att förstärka nätet i de tt a avseende.
          </note>
          <note>
            När det gäller frågan om icke nätrelaterade åtgärder vill jag
            hänvisa till mina exempel inledningsvis om att bland annat stärka
            förutsättningar för havsbaserad elproduktion.
          </note>
          <note>
            Sedan har Joar Forssell frågat om återstart av Ringhals 1. Här
            vill jag påminna om att Ringhals huvudägare Vattenfall AB redan
            2015 fattade ett inriktningsbeslut om en stängning av reaktorerna
            Ringhals 1 och 2 i tidsintervallet 2018–2020. Ett formellt beslut
            om stängning togs senare av Ringhals styrelse. Jag har i rollen
            som energiminister inte några synpunkter på Vattenfallkoncernens
            marknadsmässiga bedömningar.
          </note>
          <note>
            Slutligen är mitt svar ja på frågan om jag anser att Sverige
            lever upp till sina åtaganden enligt den så kallade riskberedskapsförordningen.
            Förordningens syfte är att förebygga, förbereda sig inför och
            hantera elkriser. Arbetet med detta koordineras på EU-nivå, och
            regeringen har tidigare utsett Statens energimyndighet till behörig
            myndighet enligt förordningen.
          </note>
          <note>
            Anf. 77 JOAR FORSSELL (L):
          </note>
          <note>
            Fru talman! Tack, statsrådet, för svaret! Till att börja med
            kan jag konstatera att vi är ense om den enorma vikten av att
            elektrifiera Sverige och världen i kampen mot klimatförändringarna.
            Det går inte att fortsätta ha tillväxt och bygga Sverige starkare
            och på så sätt också skapa möjlighet till välfärd genom att först
            bygga välstånd om man inte elektrifierar. Det vore oseriöst. Det
            är genom elektrifiering som vi kan rädda klimatet och samtidigt
            fortsätta att utvecklas som land.
          </note>
          <note>
            Fru talman! När jag lyssnar till statsrådets svar blir jag dock
            lite oroad. Min interpellation handlar om att det här och i dag
            finns stora problem i kraftsystemet. Mina frågor handlar om hur
            statsrådet ska hantera de problem som finns här och i dag. De
            svar som jag får handlar delvis om sådant som sker i dag. Där
            finns också en hel del sådant som statsrådet vill göra och som
            i många fall är bra, men de ska göras i framtiden.
          </note>
          <note>
            Vi behöver såklart vara långsiktiga, men det är just nu som vi
            har problem. Vi har en exceptionell situation. Systemet funkar
            inte som det är tänkt.
          </note>
          <note>
            Låt mig ge några konkreta exempel för att belägga mitt påstående
            om att systemet inte redan i dag funkar så som det bör. Svenska
            kraftnät har infört importstopp och exportbegränsningar för att
            klara normaldrift. De förlitar sig på så kallad mothandel, som
            de för bara ett år sedan – inte särskilt länge sedan – sa att
            de bara tar till om de har en situation som kan få mycket stora
            konsekvenser. Nu används detta för att upprätthålla normaldrift
            i systemet.
          </note>
          <note>
            Den brist på förståelse som jag upplever att statsrådet visar
            för att systemet här och i dag står inför stora utmaningar och
            har stora problem är vad som gör mig orolig. Vi behöver ha ett
            system som levererar och uppfyller de krav, kriterier och mål
            som vi har för energipolitiken, inte bara i framtiden när man
            har kunnat genomföra en del reformer utan här och nu.
          </note>
          <note>
            Statsrådet sa något i sitt svar som jag skulle vilja få ett förtydligande
            om. Han påstod att Svenska kraftnät inte har några planer på att
            begränsa mer än tillåtet. Enligt mig är det en missuppfattning
            hos statsrådet, fru talman. Svenska kraftnät har nämligen aviserat
            att flera ledningar ska begränsas till under 70 procents kapacitet.
            Jag undrar om statsrådet inte känner till detta, och om han känner
            till det undrar jag om han tänker agera på något sätt med anledning
            av det.
          </note>
          <note>
            Jag vill även passa på och svara på frågan om Sverige uppfyller
            solidaritetsklausulen. Jag skulle säga nej. Det gör vi inte när
            vi har så stora problem som vi har i dag. Vi kan ju inte vara
            säkra på att vårt system klarar stora störningar. Då uppfyller
            vi inte solidaritetsklausulen.
          </note>
          <note>
            Anf. 78 Statsrådet ANDERS YGEMAN (S):
          </note>
          <note>
            Fru talman! Tack, Joar Forssell! När det gäller de 70 procenten
            är det ett besked som Svenska kraftnät ger. Ytterst är det varken
            jag eller Joar Forssell som utövar tillsyn över det här, utan
            det gör Energimarknadsinspektionen. Hittills har de inte haft
            några synpunkter. Vi får se om de kommer att ha några synpunkter
            . I den europeiska frågan är det i sin tur Acer, European Union
            Agency for the Cooperation of Energy Regulators , som kan ha synpunkter
            på frågan. De har inte haft några synpunkter i frågan. Det återstår
            att se om de kommer att ha det i framtiden.
          </note>
          <note>
            När det gäller det svenska elnätets beskaffenhet kan jag bara
            konstatera att när IEA rankar de nästan 200 nationella elnäten
            i världen kommer Sverige etta eller tvåa i de rankningarna. När
            det gäller rankningarna inom EU ser det ungefär likadant ut. Om
            Joar Forssell hävdar att Sverige inte lever upp till solidaritetsklausulen
            är det sannolikt inget land i EU som gör det. Men jag hävdar motsatsen:
            att Sverige gör det och att andra länder gör det. Det får bli
            Joar Forssells debatt med de europeiska myndigheterna om han hävdar
            detta, för de har i alla fall hittills varit på samma linje som
            jag.
          </note>
          <note>
            Anf. 79 JOAR FORSSELL (L):
          </note>
          <note>
            Fru talman! Det här är statsrådet Anders Ygemans bästa gren:
            att låta lite trött, sävlig och lugn trots att vi har stora problem.
          </note>
          <note>
            Fru talman! Jag är glad att Ygeman inte är landslagsspelare och
            jag chef för landslaget. Han dribblar som Ronaldinho, men det
            blir sällan mål, för det kommer inga svar på de frågor som jag
            ställer. Detta handlar om här och nu. Vårt nät och vårt kraftsystem
            har stora problem. Begränsningarna som vi har pratat om är förbjudna,
            men man kan göra undantag.
          </note>
          <note>
            När man tittar på situationen nu kan man säga att vi har en patient,
            Sverige, som har lindriga förkylningssymtom – under ett år när
            det inte är pandemi då kanske. Det borde inte vara så stor oro
            kring detta. Men Sve ­ rige har så stora problem att vi tvingas
            sätta in bredspektrumantibiotika mot lindriga förkylningssymtom
            för att vårt system inte klarar av situa ­ tio ­ nen. Om man tar
            till så kraftfulla åtgärder som man nu har tagit till, och som
            det verkar som att man kommer att ta till även i sommar, i en
            situation när systemet inte borde vara särskilt ansträngt och
            när läget är normalt är det självklart alarmerande här och nu.
          </note>
          <note>
            Man kan ”djupa” i några av de olika delfrågorna. Jag har ju ställt
            gans ­ ka många frågor i min interpellation, fru talman. En av
            de sakerna, som också statsrådet gärna pratar om, är den efterlängtade
            Sydvästlänken och stärkningen av Sveriges överföringskapacitet.
            Detta är såklart efterlängtat, men enligt SVK själva kommer den
            överföringen att begränsas från 1 200 megawatt till 800 megawatt.
            De förändrade flödena, som är en följd av stängningen av reaktorerna
            och de nya kablarna, gör att länken inte kan användas som planerat.
          </note>
          <note>
            Statsrådet lyfter fram olika idéer på vilka åtgärder man skulle
            kunna vidta, men det finns ganska mycket problem kopplade till
            en efter en av de idéerna. Statsrådet försöker, som Ronaldinho,
            mycket skickligt att dribbla bort de här frågorna. Han gör det
            genom att i stället prata om saker som ska ske i framtiden. Men
            problemen finns ju här och nu. När jag har varit i samtal med
            Svenska kraftnät har de själva menat att det behövs planerbar
            produktion också i södra Sverige för att kunna lösa den situation
            vi har just nu.
          </note>
          <note>
            En sak som man faktiskt hade kunnat göra här och nu är att se
            till att Ringhals 1 återstartar för att lösa de akuta problemen.
            Sedan kan vi ha långa och många samtal om hur vi ska lösa de långsiktiga
            problemen. Där tror jag att vi delar mycket som handlar om att
            det är viktigt med elektrifiering. Men vi delar uppenbarligen
            inte synen på att vi har stora problem i systemet här och nu som
            måste lösas med åtgärder nu och inte sedan.
          </note>
          <note>
            Anf. 80 Statsrådet ANDERS YGEMAN (S):
          </note>
          <note>
            Fru talman! Låt mig först tacka Joar Forssell för berömmet. Ronaldinho!
            Det är ju ingen dålig liknelse. Jag tror tyvärr att mina blygsamma
            insatser som fotbollsspelare inte riktigt når upp till de kvaliteterna.
            Men jag tackar och slickar i mig, även om jag inte riktigt får
            ihop det med att vara lugn, sävlig och trött. Det var inte min
            bild av Ronaldinho. Men vi kan ha olika syn på brasiliansk fotboll.
          </note>
          <note>
            Låt mig också konstatera att jag svarade på Joar Forssells frågor
            med ja och nej. Det är inte att dribbla. Däremot gillar inte Joar
            Forssell svaren, men det är en annan sak.
          </note>
          <note>
            Svaret är enkelt. Det finns tillsynsmyndigheter som ska se till
            detta. Hittills har de haft samma uppfattning som Svenska kraftnät.
            Skulle de komma att ha en annan uppfattning får vi återkomma i
            den frågan. Men jag ser inte det framför mig.
          </note>
          <note>
            Joar Forssell talar om att återstarta Ringhals här och nu. Men
            Ringhals kan inte återstartas här och nu, inte ens om ägarna skulle
            vilja det och om all lagstiftning i övrigt var på plats. Det beror
            på att beslutet om att lägga ned Ringhals togs 2015 och ett antal
            investeringar som skulle krävas för fortsatt drift inte gjorts.
            Det skulle enligt företaget krävas omfattande investeringar för
            att det skulle vara meningsfullt med fortsatt drift. Då väljer
            de ägarna att göra investeringar i andra anläggningar.
          </note>
          <note>
            Vi ska ändå komma ihåg att det här är anläggningar som det fattades
            beslut om att bygga på 60-talet och som uppfördes och startades
            i mitten av 70-talet. Jag tror inte att Joar Forssells familj
            har kvar någon bil från 1976. Jag tror inte att han har kvar tv:n
            från 1976. Jag tror absolut inte att han har kvar någon telefon
            från 1976. Det säger sig självt att det är bättre att investera
            i moderna anläggningar om man ska göra den typen av investeringar,
            oavsett vad man tycker om kraftslaget som sådant. Det tror jag
            även gäller Joar Forssell. Om han fick en hög med pengar framför
            sig skulle han säkert investera den i kärnkraft, men i modern
            kärnkraft och inte i kärnkraft från 60-talet.
          </note>
          <note>
            Jag tror att jag med det har besvarat de frågeställningar som
            Joar Forssell tog upp.
          </note>
          <note>
            Anf. 81 JOAR FORSSELL (L):
          </note>
          <note>
            Fru talman! Jag tackar för de svar jag hittills har fått.
          </note>
          <note>
            Liknelsen vid Ronaldinho är möjligen lite haltande. Den handlar
            om hur väl Ygeman dribblar bort sina frågor, inte om hur många
            mål han gör. I det fallet är väl hans insatser mer blygsamma än
            Ronaldinhos.
          </note>
          <note>
            Fru talman! Det är ändå talande, får man säga, att vi använder
            mycket kraftiga åtgärder i ett läge där situationen faktiskt är
            normal. Jag säger igen det jag har sagt tidigare: Vi har en patient,
            Sverige, vars system vi debatterar här i dag och som har lite
            lätta förkylningssymtom. Men vi tvingas sätta in bredspektrumantibiotika.
            Det är klart att det måste ses som alarmerande. De kraftfulla
            åtgärder som vi använder ska kunna användas när det verkligen
            hettar till, så att säga, när det verkligen är ett akut läge.
            De ska inte behöva användas i ett sådant här läge, som faktiskt
            är normalt.
          </note>
          <note>
            De begränsningar som vi har debatterat här tidigare i dag är
            förbjudna, men man kan göra undantag. Som statsrådet säger har
            vi myndigheter som ska göra de bedömningarna. Det är korrekt.
            De ventiler som finns för de åtgärder som jag har skrivit om i
            interpellationen finns ju till för när patienten är riktigt sjuk,
            inte för när patienten har lätta förkylningssymtom – inte för
            när det är normaldrift, utan för när det går riktigt snett. Då
            ska de användas, men Ygeman saknar svar på varför de behöver användas
            redan nu.
          </note>
          <note>
            Anf. 82 Statsrådet ANDERS YGEMAN (S):
          </note>
          <note>
            Fru talman! Ska man skicka ett analogitips till Joar Forssell
            får det bli att gå lite tillbaka i historien till Garrincha, också
            en känd brasiliansk dribblare, vars vänsterben var sju centimeter
            kortare än hans högerben, vilket gjorde att han alltid lutade
            lite åt vänster. Det kanske kan passa i de fortsatta debatterna.
            Tyvärr dog han alldeles för tidigt och var också alkoholiserad,
            vilket kanske gör att det namnet blir mindre väl använt som epitet
            på ens politiska motståndare.
          </note>
          <note>
            Jag tror dock att Joar Forssell är lika illa ute som farmaceut
            som han är med att sätta fotbollsepitet på folk. Om det nu är
            så som Joar Forssell ger uttryck för, att vi har ett sjukt elsystem,
            blir han ändå svaret skyldig. Han har haft några inlägg på sig
            att förklara varför vårt elsystem rankas om ett av bästa i världen.
          </note>
          <note>
            Om det är som Joar Forssell har gett uttryck för i den här debatten,
            varför rankas vårt system som ett av de bästa elsystemen i Europeiska
            uni ­ onen? Om det är så att Sverige skulle bryta mot solidaritetsklausulen,
            är det då något land som följer den och så vidare?
          </note>
          <note>
            Sanningen är att Sverige har en i grund god position. Vi har
            ett mer ansträngt läge nu än för några år sedan. Men det beror
            på att vi är mitt i en grön omställning. Precis som Joar Forssell
            var inne på i inledningen ska vi göra en enorm resa.
          </note>
          <note>
            Vi ska ta höjd för en fördubblad elproduktion, en tredubblad
            ledningsutbyggnad och halverade ledtider. Det är klart att i den
            enorma transformationsprocessen blir läget i övergångstiden lite
            ansträngt.
          </note>
          <note>
            Men det är en utmaning som vi måste ta för att klara klimatet
            och klara framtiden och vara med och bidra till Europas klimatomställning.
            Där är jag övertygad om att Joar Forssell och Liberalerna har
            viktiga bidrag att ge till klimatarbetet.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellationerna 2020/21:560 och 574 om Bromma
            flygplats framtid
          </note>
          <note>
            Anf. 83 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig om jag är beredd att
            låta privata aktörer överta driften av Bromma flygplats . Thomas
            Morell har också frågat näringsministern om regeringen och ministern
            är beredda att överlåta Bromma flygplats till privata ägare för
            att driften ska kunna fortgå. Interpellationen till näringsministern
            har överlämnats till mig. Jag väljer att besvara de två interpellationerna
            gemensamt .
          </note>
          <note>
            Spridningen av det nya coronaviruset och sjukdomen covid-19 har
            påverkat flygresandet dramatiskt. Flygtrafiken har minskat kraftigt.
            Redan innan pandemin såg vi ett minskat flygande. Vi befinner
            oss fortfarande i ett läge där framtidsutsikterna är osäkra. Både
            minskat flygande och covid-19 påverkar flygmarknaden, både på
            kort och på lång sikt.
          </note>
          <note>
            Swedavia AB har i uppdrag att bedriva flygplatsverksamhet vid
            de tio flygplatser som ingår i det av regeringen beslutade nationella
            basutbudet av flygplatser. Bolaget har vidare i uppdrag att, inom
            ramen för affärs ­ mässighet, aktivt medverka i utvecklingen av
            transportsektorn och bidra till att de av riksdagen beslutade
            transportpolitiska målen uppnås. Swed ­ avia får inte utan regeringens
            godkännande lägga ned eller överlåta någon av de flygplatser som
            ingår i det av regeringen beslutade nationella bas ­ utbudet av
            flygplatser.
          </note>
          <note>
            Swedavia AB har under rådande marknadsförutsättningar och utifrån
            bolagets uppdrag och affärsmässiga perspektiv gjort en konsekvensanalys
            av den fortsatta driften av Bromma flygplats. Bolaget har presenterat
            sina slutsatser. Enligt Swedavias bedömning är det under rådande
            marknadsförutsättningar inte affärsmässigt motiverat att driva
            Bromma flygplats vidare.
          </note>
          <note>
            Konsekvenserna av Swedavias bedömning analyseras för närvarande
            i Regeringskansliet. Det är därför inte aktuellt att ta upp en
            diskussion om driftsformen för Bromma flygplats.
          </note>
          <note>
            Anf. 84 THOMAS MORELL (SD):
          </note>
          <note>
            Fru talman! Tack för svaret, statsrådet Tomas Eneroth!
          </note>
          <note>
            Bromma flygplats är oerhört viktig för hela landet. Bromma flygplats
            är en viktig del i vår infrastruktur för att man ska kunna leva
            och verka i hela landet. Bromma är inte en angelägenhet enbart
            för Stockholm. Den är precis lika angelägen för dem som bor uppe
            i Norrland eller längre ned i Sverige.
          </note>
          <note>
            I svaret säger statsrådet: ”Flygtrafiken har minskat kraftigt.”
            Det har den gjort på grund av pandemin. ”Vi befinner oss fortfarande
            i ett läge där framtidsutsikterna är osäkra. Både minskat flygande
            och covid-19 påverkar flygmarknaden, både på kort och på lång
            sikt.” Det är ju sant. Men har regeringen tappat tron på framtiden?
          </note>
          <note>
            Det kommer ett liv efter coronan. Det vaccineras för fullt. Vi
            hoppas naturligtvis att vaccineringen kommer att innebära att
            vi går tillbaka till någon form av normalläge i vårt samhälle.
          </note>
          <note>
            När vi går tillbaka i normalläge är det oerhört viktigt att vår
            infrastruktur fungerar. Det gäller oavsett om vi talar om sjöfart,
            järnväg, väg eller flygtrafik. Här har Bromma en oerhört viktig
            del i återstarten av landet, av flera skäl.
          </note>
          <note>
            Ett är naturligtvis att de som använder sig av flyget, företagare
            och vilka det nu kan vara, för att ta sig till Stockholm snabbt
            och enkelt över dagen landar på en citynära flygplats i och med
            att de kommer till Brom ­ ma.
          </note>
          <note>
            Men det finns också en annan del i detta. Vi står inför en omställning
            av flyget. I varje fall i närtid kommer de regionala flygmaskinerna
            att drivas med el eller vätgas. Här har vi alla möjligheter i
            världen att kunna utveckla den tekniken och vara det framstående
            teknikland som vi har varit under många år.
          </note>
          <note>
            Det lade en av våra mest framgångsrika uppfinnare en gång grunden
            till, Gustaf Dalén, när han uppfann klippljusapparaten och solventilen
            för att vägleda sjöfarare. Vi har varit ett enastående teknikkunnigt
            folk i alla tider. Det är klart att vi ska driva det vidare. Här
            har Bromma en viktig del i att kunna vara med och utveckla framtidens
            flyg, det vi talar om ska finnas om 10–20 år. Varför inte utnyttja
            den möjligheten?
          </note>
          <note>
            Den typ av flygtrafik som går på Bromma är propellermaskiner.
            De är lite långsammare i starten och lite långsammare vid inflygningen.
            Därför har de lite svårt att kunna passas in i slottiderna som
            är på morgon och kväll på Arlanda, där en betydligt tyngre flygtrafik
            går. Det är i huvudsak jetdrivna maskiner som går upp och ned.
          </note>
          <note>
            Här har regeringen världens chans att verkligen kunna ta fram
            ett fossilfritt flyg i framtiden. Man kan använda Bromma för detta
            som en provbänk för den regionala trafiken. De maskiner vi talar
            om kommer i huvudsak att flyga regionalt. Jag kan ärligt talat
            inte förstå att man försitter den chansen.
          </note>
          <note>
            Anf. 85 LARS THOMSSON (C):
          </note>
          <note>
            Fru talman och statsrådet! Jag har haft den här diskussionen
            med statsrådet tidigare angående Bromma. Centerpartiets inställning
            i Brommafrågan är känd sedan tidigare. Vi är verkligen för att
            Bromma blir kvar. Argumenten är desamma som när vi diskuterade
            detta i september 2020.
          </note>
          <note>
            Bromma är regionalflygets centrum. Det är inte en Stockholmsfråga
            i första hand. Det är den snabbaste och mest effektiva flygplatsen
            för flygresenärerna. Närheten till Stockholms centrum är oslagbar.
            Den är viktig för att den gynnar konkurrensen bland flygföretagen.
            Det finns mycket stora investeringar kring Bromma som just är
            genomförda på typ 1 ½ miljard, och tvärbanan är snart klar.
          </note>
          <note>
            För framtiden passar den elflyget alldeles ypperligt, och vi
            vet samti ­ digt att den är viktig för det samhällsnyttiga flyget.
            Det är kända diskus ­ sioner.
          </note>
          <note>
            Sedan jag senast debatterade detta med infrastrukturministern
            har det tillkommit fyra eller fem faktorer. Först och främst har
            ACR visat sig villiga att driva flygplatsen. Det är ett tungt
            företag med en bra ägarbas som verkligen kan branschen. De har
            också haft tunga resonemang om ett effektivare organisationsupplägg
            än dagens.
          </note>
          <note>
            Det andra som har hänt är att flygbolaget Bra har gjort en prövning
            av Arlanda och kommit fram till att det faktiskt inte fungerar.
            I huvudsak beror det på att det blir för trångt i peaktid. Det
            fungerar inte med det upplägget. Bra är nu på väg att återetablera
            sig på Bromma i maj, vilket jag med stor glädje ser fram emot.
            Till exempel ska de återuppta linjen till Gotland i början av
            maj.
          </note>
          <note>
            Det tredje som jag ser är att det också är rätt tydligt att det
            finns ett brett folkligt stöd för att ha kvar flygplatsstrukturer
            och flyg. Inte minst visades detta vid folkomröstningen i Västerås,
            där 80 procent röstade för att man skulle ha kvar flygplatsen
            där, trots att den ligger bara en timme från Stockholm med tåg.
            I Kalmar har man varit lika tydliga. Där vill man också ha Bromma
            kvar.
          </note>
          <note>
            Jag ser också att pandemin nog har spelat en roll. ACR påpekar
            att på de 16 flygplatser där man ansvarar för flygledningen har
            det bara varit 12 procents nedgång när det gäller flygrörelserna,
            alltså inte antalet passagerare utan antalet flygrörelser. Den
            kommersiella trafiken har ersatts med sjuktransporter.
          </note>
          <note>
            Jag tror att pandemin verkligen visar på behovet av en omfattande
            flygplatsstruktur för framtiden. Då är Bromma liksom navet för
            det. Det är ju inte bara kommersiellt flyg vi har talat om, utan
            vi talar bland annat om sjukresor också.
          </note>
          <note>
            Min fråga och fundering är: Varför kan inte regeringen snart
            landa i ett ställningstagande? Jag ser att branschen inte mår
            bra av att regeringen inte svarar. Jag hade gärna sett att statsrådet
            Eneroth hade varit tydlig och sagt vad regeringen vill. Det finns
            en väldigt omfattande framtidstro i branschen, trots att det är
            tuffa tider just nu. Så är det. Men osäkerheten kring Bromma sätter
            faktiskt en hämsko på branschens utveckling i onödan.
          </note>
          <note>
            Anf. 86 Infrastrukturminister TOMAS ENEROTH (S):
          </note>
          <note>
            Fru talman! Låt mig börja med den sista frågan. Osäkerheten gäller
            ju faktiskt hela flyget. Det gäller flygplatser över hela världen.
            Det gäller flygbolag, och det gäller flyget som sådant.
          </note>
          <note>
            För inte så länge sedan kunde Trafikverket konstatera att allt
            reguljärt flyg mellan länder i princip har upphört. Jag tror,
            med all respekt för Lars Thomsson, att vi måste inse att det vi
            står inför har den omfattningen. Det är ett läge där kommersiellt
            flyg från Gotland har upphört, vilket Lars Thomsson mycket väl
            vet, och där vi från regeringens sida har fått gå in med statliga
            resurser och upphandla flyg för att det alls ska bli någon flygtrafik.
            Vi har fått införa en allmän trafikplikt för att säkra att Gotland,
            eller för den delen Norrland, över huvud taget ska ha flyg när
            just privata aktörer, kommersiella flygbolag, inte kunde bära
            det.
          </note>
          <note>
            På det sättet har vi också kunnat säkra patienttransporter och
            ambulansflyg, alltså genom att upphandla flyg med statliga pengar.
          </note>
          <note>
            På tal om huruvida vi ska ha privata eller offentliga aktörer
            som driver flygplatser kan jag nämna att det är med offentliga
            medel som vi nu har fått gå in och säkra flygkapaciteten i Sverige
            med resurser till Swedavia, till de regionala flygplatserna.,
            för att säkerställa att vi har en flyginfrastruktur. Dessutom
            har vi gått in med insatser för att tillförsäkra oss 27 beredskapsflygplatser,
            varav 17 är temporära.
          </note>
          <note>
            Under den här tiden har alltså regeringen med riksdagens godkännande
            fått göra stora ansträngningar för att över huvud taget upprätthålla
            flygkapaciteten eftersom flyget inte har kunnat fungera. I det
            läget delar jag naturligtvis uppfattningen att det är viktigt
            att också titta framåt och att vara teknikoptimist. När flyget
            väl har möjlighet att återstarta ska det kunna ske på ett hållbart
            sätt.
          </note>
          <note>
            Med all respekt för engagemanget och intresset tror jag dock
            i det här läget att detta att tala om att privatisera stora delar
            av flyget kanske inte är den första och mest prioriterade insatsen,
            särskilt inte när vi ser att kommersiella aktörer just nu har
            stora bekymmer med lönsamhet och uthållighet. Både flygoperatörer
            och flygplatser upprätthålls på många ställen runt om i Europa
            och i världen med offentliga medel.
          </note>
          <note>
            Det är en kris. Det är en pandemi. Jag tror att båda debattörerna
            behöver inse att det vi just nu gör är att med offentliga medel
            upprätthålla åtminstone det samhällsviktiga flyget när det kommersiella
            flyget inte fungerar.
          </note>
          <note>
            En konsekvens av det som Thomas Morell föreslår är att det nationella
            basutbudet kommer att minska. Det blir ju effekten om Swedavia
            skulle tillträda. Då är min fråga till Sverigedemokraterna om
            ni tycker att det na ­ tionella basutbudet ska minska. Det är
            i så fall ett viktigt ställningstagande från Sverigedemokraternas
            sida.
          </note>
          <note>
            Avslutningsvis: När det gäller framtidens flyg är jag teknikoptimist.
            Thomas Morell och jag har flera gånger haft debatter om just tilltron
            till tekniken. Jag var med tillsammans med prins Daniel när Heart
            Aerospace presenterade och invigde sin elmotor, som ska kunna
            driva ett 19-personers elflygplan. I dag finns ju elflygplan för
            i huvudsak fyra personer, men det ligger alltså inom räckhåll
            att utveckla elflyg.
          </note>
          <note>
            Nog är jag teknikoptimist, och jag ser förutsättningarna. Ska
            flyget återstarta måste det faktiskt ske genom biobränsle och
            med elflyg. Det är så vi ska skapa framtidens flyg.
          </note>
          <note>
            Anf. 87 THOMAS MORELL (SD):
          </note>
          <note>
            Fru talman! Tack, statsrådet, för svaret! Det finns ju en privat
            aktör som är villig att ta över driften av Bromma, och det finns
            också en rapport där man har tittat på Brommas framtid. Den har
            dock regeringen hemligstämplat, och jag kan inte riktigt förstå
            varför. I min värld handlar det om att man försöker mörka något.
          </note>
          <note>
            Visst, det är jätteviktigt med ny teknik. Ser vi till den kommersiella
            trafiken trafikeras Bromma av flygplan av typen ATR-72. Det planet
            har en marschhastighet på ungefär 500 kilometer i timmen och en
            marschhöjd på 7 600 meter. Man ligger alltså under det man kallar
            för höghöjdseffekten. Planet kan dessutom gå på upp till 50 procent
            biobränsle. Det är en bra övergång till mer klimatneutrala flygmaskiner.
          </note>
          <note>
            Pratar vi elflygplan kan vi konstatera att de inte är längre
            bort än att vi nästan kan ta på dem i dag. Jag är övertygad om
            att vi kommer att se en oerhört snabb utveckling på den sidan.
            Och Bromma kan vara ett nav i den utvecklingen.
          </note>
          <note>
            Det är en citynära flygplats med en unik profil. Trots att det
            är en pandemi i dag är det omfattande flygverksamhet på Bromma.
            Det är mycket transporter till sjukvården, ambulansflyg av olika
            slag och även organtransporter. Där finns också polisen och även
            brandflyg om det skulle behövas. Flyttar man till Arlanda blir
            det svårt att upprätthålla denna typ av trafik. Det finns alltså
            flera saker som är viktiga att ta hänsyn till, och man försitter
            lite grann chansen om man inte är mer aktiv i frågan.
          </note>
          <note>
            Det finns en aktör som är villig att ta över och har naturligtvis
            gjort en affärsmässig bedömning av om det är lönsamt. Som jag
            har sagt tidigare är detta en Sverigefråga och ingen Stockholmsfråga.
            Det kommer en tid efter pandemin, och då måste vi kunna dra igång
            infrastrukturen även i luften. Där har Bromma en oerhört viktig
            roll. Mycket av den regionala trafiken i Sverige går ju till Bromma
            och gjorde det även innan pandemin bröt ut.
          </note>
          <note>
            Bromma är viktigt för samhällsnyttigt flyg och för flyg som är
            av kritisk betydelse för samhället. Vad händer exempelvis om man
            behöver evakuera viktiga samhällsfunktioner från Stockholm om
            Arlanda är utslaget och Bromma inte finns tillgängligt? Då är
            det långt till en flygplats där man kan lösa det.
          </note>
          <note>
            Enligt Trafikverket är Bromma av riksintresse. Bromma har närhet
            till Karolinska Universitetssjukhuset, och det kan vara avgörande
            för människors liv. Bromma är bättre för elflyg än Arlanda, för
            Arlanda har den tunga trafiken, alltså de stora Airbusmaskinerna
            och Boeingmaskinerna.
          </note>
          <note>
            Bromma är bättre för inrikesflyg och kan klimatomställa snabbare
            än Arlanda. Och Bromma kan drivas billigare, bättre och effektivare.
            Brom ­ ma är, som sagt var, en citynära flygplats. Själva flygplatsen
            kan i framtiden drivas helt fossilfritt. Sedan gäller det att
            även få flygmaskinerna att bli fossilfria.
          </note>
          <note>
            Här finns det en möjlighet för regeringen att göra ett aktivt
            val. Man kan börja med att släppa den här rapporten, så att vi
            i riksdagen kan läsa vad som står där och fatta kloka beslut.
          </note>
          <note>
            Anf. 88 LARS THOMSSON (C):
          </note>
          <note>
            Fru talman! Tack för svaren och diskussionen, statsrådet Eneroth!
            Jag delar mycket av det du säger. Jag förstår att flygbranschen
            i dag är offentligt upprätthållen. Det är precis så det är, men
            det är också rätt naturligt i en pandemi. Jag håller också med
            om att man verkligen ska vara teknikoptimist. Det finns all möjlighet
            att det kommer att gå väldigt bra för flyget framåt, både inrikesflyg
            och utrikesflyg.
          </note>
          <note>
            Det som däremot gör mig orolig är regeringens otydlighet i frågorna.
            Jag har varit med och startat upp det klimatsmarta flygnätverket
            i riksdagen och driver det som en av tre. Vi vet att elflyg snart
            är här. Jag var också i Göteborg. Vi vet att biojet snart är här.
            Vi vet att e-bränsle ligger en bit fram. Vi vet att vätgas ligger
            en bit fram. Men samtliga dessa fyra spår är faktiskt snart här.
          </note>
          <note>
            Men om man ska fortsätta ha trafik är det viktigt att det finns
            en flygplatsstruktur och att det finns flygplatser kvar. Ska man
            lyckas med det är det väldigt smart, anser Centerpartiet, att
            ha en utarbetad flygstrategi.
          </note>
          <note>
            Det som oroar mig och, tror jag, faktiskt stora delar av branschen
            är regeringens otydlighet. Jag vet inte om statsrådet Bolund agerar
            för regeringen eller som språkrör, men han är väldigt tydlig med
            att vi ska avveckla Bromma i förtid.
          </note>
          <note>
            Då har jag två frågor: Står statsrådet bakom Bolunds besked att
            det ska vara en förtida avveckling av Bromma? Och varför kommer
            det inte en flygstrategi? Vi har väl all anledning i världen att
            ta fram en flygstrategi, så viktigt som flyget kommer att bli
            framöver med de nya teknikerna.
          </note>
          <note>
            Anf. 89 Infrastrukturminister TOMAS ENEROTH (S):
          </note>
          <note>
            Fru talman! Till Lars Thomsson vill jag säga att vi har en flygstrategi.
            Den är beslutad sedan länge, och den är nu gällande. Det är en
            strategi som antogs för ett antal år sedan. Däremot tror jag att
            pandemin, med tanke på hur den har slagit mot flyget, gör att
            många tidigare ställningstaganden kan komma att behöva omprövas.
          </note>
          <note>
            Tidigare var det en diskussion som i grunden handlade om flygets
            omställning och förmåga att bli hållbar och om luftrummets användning,
            inte minst med den allt tätare trafiken över Europa. Man ska vara
            medveten om att den diskussion som jag nu får föra på ministerråd
            och i andra sammanhang snarare handlar om hur samhällsviktiga
            grundläggande funktioner kan säkerställas. Hur ska vi över huvud
            taget se till att vi har flygaktörer framöver som klarar en återstart?
            Så illa är faktiskt läget för många av flygets aktörer.
          </note>
          <note>
            Den svåra balansen är att göra rätt insatser nu för att säkra
            samhällsviktiga funktioner, som allmän trafikplikt för att vi
            ska ha flyg från Gotland när inga kommersiella aktörer kan eller
            vill bedriva en sådan verksamhet, och samtidigt, naturligtvis,
            skapa förutsättningar och hopp och framtidstro i en bransch som
            är viktig för Sverige och för världen. Det var väl ett av skälen
            till att jag valde att vara med vid presentationen av Heart Aerospace
            och elmotorn för ett elflygplan för 19 personer.
          </note>
          <note>
            Jag själv har, med den bakgrund jag har, varit engagerad i just
            flygets utveckling och industriell utveckling. Detta är ju näringspolitik,
            där Sverige också har starka möjligheter när det gäller flygets
            tekniska utveckling.
          </note>
          <note>
            Kombinationen av att vara ett land med höga ambitioner på klimatomställningsområdet
            – vi ska ju bli världens första fossilfria välfärdsnation – och
            att vara en industriell nation med goda förutsättningar till teknisk
            utveckling är nästan det allra bästa.
          </note>
          <note>
            Vi ser nu inom fordonsindustrin att vi har fått en snabb omställning
            till elektrifiering. Jag hoppas och tror att vi också i industrikluster
            i Sverige ska se motsvarande utveckling, inte minst när det gäller
            flyget men kanske också när det gäller sjöfarten.
          </note>
          <note>
            När det gäller Thomas Morell är det två saker jag noterar.
          </note>
          <note>
            För det första svarar Thomas Morell inte på grundfrågan. Eftersom
            interpellationen handlar om huruvida Bromma ska tas över av en
            privat aktör innebär det, om jag tolkar Thomas Morell rätt, att
            Sverigedemokraterna föreslår att det statliga basutbudet ska minska.
            Är det korrekt?
          </note>
          <note>
            För det andra talas det om hemligstämplande. Jag tror att vi
            ska vara medvetna om att Swedavia verkar på en konkurrensutsatt
            marknad och har tagit fram ett underlag där man gör marknadsmässiga
            bedömningar av Brommas utveckling. Jag kan ha förståelse för att
            ett bolag, vilket detta är, inte ska redogöra all sin information
            i offentligheten för övriga marknaden. Jag antar att det kan vara
            ett skäl, om nu inte allting är offentligt.
          </note>
          <note>
            Detta är, som sagt, frågor som ligger inom näringsministerns
            ansvarsområde. Jag ansvarar inte för Swedavia. Men jag ogillar
            misstänkliggörandet som Thomas Morell ägnar sig åt genom att hävda
            att det är ett hemligstämplande. Det finns säkert goda skäl i
            så fall för att man inte kan offentliggöra grundläggande material
            om ett av statens bolags interna ekonomiska förehavanden. Det
            tror jag faktiskt de flesta förstår.
          </note>
          <note>
            Anf. 90 THOMAS MORELL (SD):
          </note>
          <note>
            Fru talman! Tack för svaret, statsrådet! Jag försökte faktiskt
            två gånger att få ställa interpellationen till näringsministern,
            men den halkade över till Tomas Eneroth i stället. Jag har alltså
            gjort tappra försök att få ett svar från näringsministern, men
            det har inte lyckats.
          </note>
          <note>
            Ja, vad händer om man lägger ned Bromma? Då minskar det statliga
            utbudet definitivt. Då minskar utbudet över huvud taget. Finns
            det en privat aktör som driver Bromma finns det ett utbud kvar.
            Jag förstår inte hur man skulle kunna upprätthålla det statliga
            utbudet om man lägger ned verksamheten.
          </note>
          <note>
            Jag förstår heller inte varför man inte tar chansen att ta Bromma
            som avstamp för den tekniska utvecklingen och se till att vi verkligen
            blir drivande i fråga om att få fram klimatsmart flyg i framtiden.
            Vi pratar om den regionala trafiken, kortdistanstrafiken i Sverige.
            Med de maskiner som nu är på gång skulle vi ledigt kunna täcka
            stora delar av landet och flyga helt fossilfritt.
          </note>
          <note>
            I avvaktan på det kan vi flyga med något långsammare propellerkärror,
            på något lägre höjd, som drivs av biobränsle. Då klarar vi mycket
            av miljömålen i alla fall.
          </note>
          <note>
            Jag kan inte för mitt liv förstå varför man är så tveksam till
            att ta ett steg framåt i denna fråga och tydligt visa vilka ambitioner
            man har. Det pratas mycket från regeringen om att man ska vara
            det första fossilfria välfärdssamhället. Jo, men när man verkligen
            har chansen att visa hur vi ska kunna upprätthålla en väl fungerande
            flygtrafik regionalt i landet står man och velar. Man vet inte
            riktigt hur man ska hantera frågan. Det är alldeles tydligt att
            det är samarbetspartnern i regeringen som styr denna fråga.
          </note>
          <note>
            Anf. 91 Infrastrukturminister TOMAS ENEROTH (S):
          </note>
          <note>
            Fru talman! Det är uppenbart att Sverigedemokraterna nu inte
            kan eller vill ge besked om huruvida man vill minska basutbudet.
            Det är ändå en förutsättning, för det är det man indirekt säger
            sig vilja om man vill ha en annan aktör än staten som bedriver
            verksamheten. Det är det första.
          </note>
          <note>
            Det andra är att jag är lite förvånad över hur Sverigedemokraterna
            och Thomas Morell beskriver klimatengagemanget. Sverige går ju
            i bräschen för flygets omställning. Vi har ledartröjan. Det är
            Sverige och jag som på Icaos generalförsamling i Montreal som
            enda land krävde att vi ska få beskatta fossilt flygbränsle, just
            för att vi på samma sätt som när det gäller fordonsflottan ska
            använda beskattningsinstrumentet på ett sätt som premierar biobränsle
            eller elektrifiering.
          </note>
          <note>
            Där tycker Sverigedemokraterna något helt annat. Ni tycker att
            det i så fall fortfarande ska vara helt lika konkurrensvillkor
            oavsett om det handlar om biobränsle, elektrifiering, diesel eller
            flygfotogen. Det vore väl bra om Sverigedemokraterna i så fall
            utvecklade en klimatpolitik även för flyget. Men det är ju ingen
            hemlighet att Sverigedemokraternas intresse för klimatfrågorna
            är begränsat, med tanke på att de viktiga insatserna är sänkt
            bensinskatt, sänkt flygskatt och stora, dramatiska nedskärningar
            av klimatanslaget.
          </note>
          <note>
            Vi satsar i stället på att utveckla och stödja flygets omställning
            med pengar till just elflygsutvecklingen. Det kommer av det statliga
            programmet Elis, som handlar om flygets omställning, med en utredning
            och stöd för förutsättningar för biodrivmedel till flyget och
            med en europeisk och internationell process för att hitta drivmedel
            eller styrmedel som gör det möjligt att ha biobränslen och beskatta
            dem mindre än fossilt flygbränsle. Inte minst har vi nationellt
            lagt förslag och vill ha miljöstyrande start- och landningsavgifter.
          </note>
          <note>
            Vi tar ansvar för flygets omställning.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:571 om mobilitetspaketets
            framtid
          </note>
          <note>
            Anf. 92 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig om jag och regeringen
            avser att försvara det antagna mobilitetspaketet .
          </note>
          <note>
            Sommaren 2020 fattades ett historiskt beslut i och med att vissa
            regler om vägtransporter ändrades när det så kallade mobilitetspaketet
            antogs av EU-parlamentet och rådet. Reformen, som föregåtts av
            mer än tre års förhandlingar, innebär bättre arbetsvillkor för
            yrkesförarna, rättvis konkurrens och ökad trafiksäkerhet i den
            europeiska transportsektorn. För regeringen, som varit ledande
            i arbetet med mobilitetspaketet, var det en viktig seger att få
            de nya reglerna på plats. Fackföreningsrörelsen och den sven ­
            ska åkeribranschen har stått eniga bakom vår linje.
          </note>
          <note>
            Vinsterna med mobilitetspaketet är nu hotade genom att sju medlemsstater
            i femton olika mål i EU-domstolen begärt att hela eller delar
            av reformen ska ogiltigförklaras. Om dessa länder lyckas med sina
            föresatser missar vi chansen att främja s j ysta villkor och rättvis
            konkurrens för hela transportbranschen. Regeringen har därför
            beslutat att Sverige aktivt ska försvara mobilitetspaketet i samtliga
            mål i EU-domstolen.
          </note>
          <note>
            Tillsammans med svensk fackföreningsrörelse och åkeribranschen
            kommer vi nu återigen att ta strid för sjysta villkor och sund
            konkurrens i transportsektorn.
          </note>
          <note>
            Anf. 93 THOMAS MORELL (SD):
          </note>
          <note>
            Fru talman! Tack för svaret, statsrådet Tomas Eneroth!
          </note>
          <note>
            Jag får korrigera historieskrivningen lite grann. Det var faktiskt
            Peter Lundgren som startade det här arbetet i EU och som tillsammans
            med Jens Nilsson lade grunden till det som senare blev ett beslut.
            Det är oerhört viktigt. Det var en lång väg fram till att beslutet
            fattades. Det var många förhandlingar och mycket kompromissande,
            men till slut landade det här mobilitetspaketet.
          </note>
          <note>
            Mobilitetspaketet har sin grund i den osunda konkurrens som har
            uppstått inom transportnäringen, där man ägnar sig åt social dumpning.
            Man följer inte reglerna om cabotage eller kombitrafik. Man bedriver
            alltså godstrafik i en värdmedlemsstat, som man kallar det, utan
            att ha ett lagligt stöd för det.
          </note>
          <note>
            Det här har inneburit att man har en fast etablering av fordon
            och förare i andra länder än sin hemstat, månader i sträck. Det
            har till och med gått så långt att man här i Sverige har mobila
            däckverkstäder. Man fraktar hit bränsle som man smugglar in i
            Sverige och förser de här bilarna med.
          </note>
          <note>
            Den riktigt svarta sidan i den här verksamheten har vi på smuggelsidan,
            där det kommer in narkotika, alkohol, vapen och sprängämnen. Vi
            har även trafficking. I förra veckan redovisade polisen att man
            gjort stora tillslag mot sexhandel. Det är oftast unga tjejer
            från Rumänien som smugglas in i landet.
          </note>
          <note>
            Det är den verksamheten som är den mörka delen i den här otillåtna
            trafiken som finns i Sverige, och det är det som har varit grunden
            till att få en skärpning. Mobilitetspaketet kom till för att styra
            upp det här så att inte de kriminella nätverken har den fria marknaden
            genom att helt enkelt ta kommando över logistikflöden, för det
            är det de gör. De använder logistikflödena för sin egen verksamhet.
          </note>
          <note>
            Ni såg kanske på Uppdrag granskning i förra veckan om problemet
            med att man stjäl kläder från de här gåvoburkarna där människor
            skänker kläder till behövande. Kläderna stjäls av ligor för att
            sedan transporteras ut ur landet med lastbil och s äljas på den
            svarta marknaden i andra länder.
          </note>
          <note>
            Detta har fått en fri grogrund för att man inte har skött kontrollerna.
            Man har inte följt upp och förstått vikten av att följa den lagstiftning
            som finns.
          </note>
          <note>
            Därför blir jag lite orolig. Regeringen har ju inte visat framfötterna
            när det gäller att i faktisk handling stärka upp kontrollerna
            i Sverige. Vad är det då som säger att regeringen skulle driva
            de här frågorna på EU-nivå?
          </note>
          <note>
            Man behöver kratta manegen här hemma. Men här har vi en kontrollverksamhet
            som har varit på ett sluttande plan i många år. Sedan jag lämnade
            trafikpolisen 2007 har verksamheten i stort sett minimerats. På
            min enhet, där jag var anställd, hade vi tre turlag och nio i
            yttre tjänst i varje turlag. I dag finns det totalt tre trafikpoliser
            med tung behörighet.
          </note>
          <note>
            Det gör det oerhört svårt att komma åt den här typen av svart
            marknad i transportnäringen. Ska mobilitetspaketet verkligen få
            den kraft som det är tänkt måste regeringen vara mer på tåspetsarna
            i den här frågan.
          </note>
          <note>
            Anf. 94 Infrastrukturminister TOMAS ENEROTH (S):
          </note>
          <note>
            Fru talman! Jag måste säga att jag blir bekymrad över både Thomas
            Morells historieskrivning och verklighetsuppfattning i den här
            frågan.
          </note>
          <note>
            Jens Nilsson gjorde otroliga insatser för att hantera och uppmärksam
            ­ ma frågan om chaufförers usla arbetsvillkor och villkoren i
            transportbranschen efter den nyliberala avregleringsvåg som fanns,
            där allt handlade om att det ska vara fria transporter till lägsta
            pris. Det skapade en orimlig situation och en osjyst konkurrens
            på transportmarknaden. Den processen ledde till en diskussion
            där vi i flera länder tog strid för svensk åkerinäring och för
            arbetsvillkoren för dem som jobbar i transportbranschen.
          </note>
          <note>
            Natten mellan den 3 och 4 december förhandlade jag fram slutpaketet,
            mobilitetspaketet, som nu har blivit verklighet och som innebär
            helt andra förutsättningar för kontroll och för ordning och reda
            i yrkestrafiken i hela Europa.
          </note>
          <note>
            Problemet för Thomas Morell är att Peter Lundgren och Sverigedemokraterna
            på Europanivå, i EU-parlamentet, finns i samma partigrupp – ECR
            – där till exempel det polska partiet Lag och rättvisa är ledande.
            Det är de som nu vill stoppa detta. Det är de som nu ingriper
            i EU-domstolen och vill häva hela mobilitetspaketet.
          </note>
          <note>
            Hur agerar Thomas Morell och Sverigedemokraterna när er egen
            partigrupp i EU-parlamentet vill stoppa mobilitetspaketet? Har
            Thomas Morell agerat på europeisk nivå för att säkerställa att
            mobilitetspaketet, som är så viktigt för Sveriges åkerinäring
            och åkeriföretag, ska kunna leva vidare?
          </note>
          <note>
            Vi agerar som regering. Vi intervenerar. Så kraftigt har Sverige
            sällan agerat, för vi tänker inte acceptera att en sådan viktig
            reform stoppas genom att länder obstruerar på det sätt som Sverigedemokraternas
            samarbetsparti Lag och rättvisa nu gör.
          </note>
          <note>
            På samma sätt är det på nationell nivå. Thomas Morell berömmer
            ofta regeringen för de insatser vi har gjort med klampning, med
            sanktionsavgifter och med ökade kontroller inte minst av polisen
            för utländsk yrkestrafik. Det gäller också våra ansatser att utreda
            och kanske få en yrkestrafikinspektion på plats.
          </note>
          <note>
            Men sanningen är att Thomas Morell vill samarbeta med sitt gamla
            parti Moderaterna. Han vill att Ulf Kristersson ska bli statsminister,
            utan att ställa, som jag förstår det, några krav på vad en moderatledd
            regering ska göra för insatser när det gäller yrkestrafiken. Jag
            har ställt frågan tidigare, och jag ställer frågan igen: Kommer
            Sverigedemokraterna att ställa några krav på en moderatledd regering,
            om olyckan skulle vara framme, för att främja yrkeschaufförernas
            villkor, för att värna mobilitetspaketet och svensk åkerinäring,
            för att se till att vi inte återigen får, så som det var när Moderaterna
            tidigare innehade regeringsmakten, en avreglerad transportmarknad
            där lägsta pris och sämsta arbetsvillkor var det som skapade möjligheter
            till vinster för ett antal företag? Frågorna kvarstår: Var är
            listan? Kommer ni att ställa krav?
          </note>
          <note>
            Regeringen har drivit igenom reformer under hela denna period
            för att stärka svensk åkerinäring, för att skapa sjysta villkor
            inom transportbranschen. Nu ska fackföreningsrörelsen tillsammans
            med åkeribranschen säkra att utstationering ska gälla, så att
            det blir sjysta villkor från dag ett. Thomas Morells stora bekymmer
            är att både i Sverige och på EU-nivå samarbetar ni med krafter
            som vill något helt annat än det Thomas Morell säger sig stå för.
            Det blir bekymmersamt.
          </note>
          <note>
            Anf. 95 THOMAS MORELL (SD):
          </note>
          <note>
            Fru talman! Jag tackar för svaret, statsrådet.
          </note>
          <note>
            Jag kan lugna Tomas Eneroth med en sak. Låt mig reda ut begreppen.
            Peter Lundgren är den som kommer att kämpa stenhårt för att mobilitetspaketet
            ska vara kvar, alldeles oavsett vad övriga i partigruppen säger.
            Pe ­ ter kommer att stå fast i den uppfattningen, nämligen att
            mobilitetspaketet ska ligga kvar.
          </note>
          <note>
            Kommer vi att ställa krav på en moderatledd regering? Jag kommer
            att ställa krav på att det ska vara ordning och reda på vägen.
            Statsrådet behöver inte vara det minsta orolig, för jag kommer
            att driva frågan alldeles oavsett vem som är statsminister. Det
            är kristallklart.
          </note>
          <note>
            Det är ytterst sällan jag berömmer regeringen när det gäller
            klampning och beställaransvar. Jag har kritiserat. Det är en viss
            skillnad. Klampning ­ en håller bara i 36 timmar. Det finns åtskilliga
            exempel där de väntar ut de 36 timmarna. De tar en reducerad veckovila,
            och sedan drar de så fort klampen åker av.
          </note>
          <note>
            Sedan var det beställaransvaret. Två domar har överklagats. Det
            finns inte ens en lagakraftvunnen dom i något ärende. Ändå antogs
            beställar ­ ansvaret 2018 – så det har varit verkningslöst.
          </note>
          <note>
            Av de 100 cabotagemiljonerna som regeringen har tillfört kan
            polisen redovisa 2,6. Vart de andra pengarna har tagit vägen vet
            ingen människa.
          </note>
          <note>
            När vi ser hur det fungerar och hur få kontrolltjänstemän som
            finns blir man ändå imponerad av det fåtal som finns kvar. De
            gör ett enastående bra arbete i Västerås, Eskilstuna, Sundsvall
            och Helsingborg. Det finns dessutom en polis i Göteborg som gör
            ett jättebra arbete. Men detta uppfyller inte kraven i kontrolldirektivet.
            Där står det att fordon ska kontrolleras dygnets alla timmar och
            årets alla dagar på det stora vägnätet. Hur ska man reda ut detta
            när det finns ungefär 200 personer att disponera? Hur ska de klara
            detta 24 timmar om dygnet, alla dagar i veckan, hela året? Det
            handlar om hela det stora vägnätet. Det funkar inte.
          </note>
          <note>
            Därför är jag orolig för om regeringen kommer att agera för att
            mobilitetspaketet ska ligga fast, när man inte ens reder ut den
            situation som finns här hemma för att stärka kontrollverksamheten.
            Ja, det kommer en utredning den 30 april är det sagt. Den kommer
            säkerligen att roa mig åtskilliga dagar därefter. Men det hjälper
            inte. Det måste finnas en kontrollverksamhet som fungerar fram
            till dess att utredningen har landat och det kommer något annat.
            Då kan man inte låta verksamheten fallera, utan den måste fungera
            i dag och i morgon.
          </note>
          <note>
            Jag ska ge ett exempel i mitt slutanförande som visar hur illa
            ställt det är.
          </note>
          <note>
            Anf. 96 Infrastrukturminister TOMAS ENEROTH (S):
          </note>
          <note>
            Fru talman! Jag tror inte att någon som följer debatten missade
            det som Thomas Morell just nu bekräftade. Att individen Peter
            Lundgren kommer att kämpa må vara hänt, men det parti och den
            partigrupp som han tillhör gör allt de kan för att stoppa mobilitetspaketet.
            Det är verkligheten. 15 fall drivs nu i EU-domstolen där man vill
            häva hela eller delar av mobilitetspaketet.
          </note>
          <note>
            Sveriges regering agerar. Vad gör Sverigedemokraterna?
          </note>
          <note>
            Thomas Morell säger att han minsann själv, oavsett regering,
            kommer att kämpa för bra villkor i transportnäringen. Det betvivlar
            jag inte. Jag uppskattar att Thomas Morell har ett eget individuellt
            engagemang. Men Thomas Morell ingår i Sverigedemokraterna, som
            inte kommer att ställa krav på Moderaterna om en enda fråga när
            det gäller åkerinäringen eller transportarbetarnas villkor för
            att Ulf Kristersson en dag ska bli statsminister.
          </note>
          <note>
            En röst på Thomas Morell kan ändå innebära att vi får en utveckling
            i Sverige där en moderatledd regering låter bli att göra insatser
            som skapar sjysta villkor i transportnäringen. Så var det innan
            2014. Då fanns inte klampning. Då fanns inte sanktionsavgifter
            i den utsträckning som finns i dag. Då fanns inget beställaransvar
            eller extra öronmärkta resurser till polisen för cabotagekontroller.
            Då fanns inte en regering som på Europanivå drev frågor om ett
            mobilitetspaket, sjysta villkor och sjysta konkurrensvillkor inom
            transportnäringen. Det är den stora skillnaden.
          </note>
          <note>
            Efter 2014 fick vi en socialdemokratiskt ledd regering. Tillsammans
            med fackföreningsrörelsen och transportbranschen har vi systematiskt
            drivit en utveckling för att förbättra villkoren på europeisk
            nivå och i Sverige för transportnäringen. Det är en lång resa
            med tuff konkurrens och tuffa villkor. Men nu finns klampning,
            sanktionsavgifter, beställaransvar och extraresurser till polisen.
            Och nu finns ett mobilitetspaket på plats, som jag var med och
            förhandlade fram natten mellan den 3 och 4 december.
          </note>
          <note>
            När vi nu står i läget att implementera detta, se till att paketet
            verkligen gäller, finns ett antal medlemsländer som driver 15
            ärenden för att stoppa det. Drivande är partiet Lag och rättvisa
            – Thomas Morells och Sverigedemokraternas samarbetsparti i Europa.
          </note>
          <note>
            Grundfrågan går tillbaka till Thomas Morell. Ägna nu tiden åt
            att förklara varför Sverigedemokraterna tycker att det är rimligt
            att Lag och rättvisa ska stoppa processen med mobilitetspaketet,
            eller på vilket sätt en moderatledd regering kommer att främja
            åkerinäringen eller transportarbetarnas villkor i Sverige.
          </note>
          <note>
            Anf. 97 THOMAS MORELL (SD):
          </note>
          <note>
            Fru talman! Jag tackar för svaret, Tomas Eneroth.
          </note>
          <note>
            Det råder inget tvivel om vad en röst på Thomas Morell kommer
            att innebära. Den kommer att innebära en kamp för att få ordning
            och reda i svensk transportnäring. Det råder inget tvivel om detta.
          </note>
          <note>
            Vi ska inte blanda bort korten. Vi kan ägna oss åt hur det ser
            ut här hemma, där regeringen har ansvaret. Här stoppade polisen
            ett utländskt fordon där både färdskrivaren och Adblue-utrustningen
            var manipulerade. Adblue har med avgasreningen att göra. När den
            är manipulerad blir det betydligt högre utsläpp av både kväveoxider
            och partiklar.
          </note>
          <note>
            Vad fick detta för konsekvenser? Jo, polisen tog bilen i beslag
            för att utreda huruvida utrustningen fanns i fordonet eller inte.
            Åklagaren hävde beslutet och menade att det inte fanns ett lagligt
            stöd.
          </note>
          <note>
            Man blir minst sagt orolig när en åklagare säger att det inte
            finns ett lagligt stöd. Det är bara att läsa innantill i EU-förordningen,
            i sjätte kapitlet: ”Det är förbjudet att förfalska, dölja, hemlighålla
            eller förstöra uppgifter på diagrambladet, i färdskrivaren eller
            på förarkortet samt utskrifter från färdskrivare.” Det står att
            det är förbjudet.
          </note>
          <note>
            Det står också att ”o m de certifierade kontrolltjänstemännen
            vid kontrollen funnit tillräckligt med bevis som leder till en
            skälig misstanke om bedrägeri ska de ha befogenhet att skicka
            fordonet till en auktoriserad verkstad för ytterligare provningar
            ”.
          </note>
          <note>
            Allt det här och mycket därtill står i lagstiftningen, men vi
            får inte till det i Sverige. Jag har tjatat om det här i talarstolen
            åtskilliga gånger, men statsrådet är svaret skyldig. När tänker
            ni få till en kontrollverksamhet som fungerar och lagför den som
            begår brott?
          </note>
          <note>
            Anf. 98 Infrastrukturminister TOMAS ENEROTH (S):
          </note>
          <note>
            Fru talman! Jag har ju svarat på frågorna många gånger. Vi tillför
            resurser till polisen. Det finns fler poliser än någonsin. Vi
            öronmärker resurser för kontroller på väg, och vi har infört klampning,
            sanktionsavgifter, beställaransvar och en mängd andra saker. Det
            tror jag att de flesta är bekanta med.
          </note>
          <note>
            Men Morell smiter ännu en gång undan ansvaret för vad det innebär
            att vara riksdagsledamot och företräda ett parti.
          </note>
          <note>
            Det här som jag håller upp är uppenbarligen Sverigedemokraternas
            kravlista för en moderatledd regering. Här finns inga – inte ett
            enda – krav på att ta ansvar för mobilitetspaketet, för att lastbilschaufförer
            ska ha sjysta arbetsvillkor, för att svensk åkerinäring inte återigen
            ska drabbas av dumpade villkor och orimliga sociala villkor för
            dem som kör utländska lastbilar i Sverige. Eftersom Thomas Morell
            inte vid ett enda tillfälle har nämnt att Sverigedemokraterna
            kommer att ställa några sådana krav är en röst på Sverigedemokraterna
            uppenbarligen något som kan innebära att vi får en moderatledd
            regering som får frikort i transportfrågorna.
          </note>
          <note>
            Det gör det väldigt enkelt att se att om man vill ha sjysta villkor
            i transportsektorn och bra villkor för dem som jobbar som yrkeschaufförer
            och för svensk åkerinäring, ja, då är alternativet väldigt tydligt.
            Det är med en socialdemokratiskt ledd regering som vi har sett
            till att förändra verkligheten och få mer kontroller och bättre
            villkor på europeisk nivå och i Sverige. Detta medan Sverigedemokraterna
            som parti på europeisk nivå samarbetar med Lag och rättvisa, som
            vill stoppa mobilitetspaketet, och i Sverige samarbetar med Moderaterna,
            som inte heller har drivit frågor som främjar åkerinäringens villkor.
            Det är ju sanningen.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellationerna 2020/21:618 och 619 om vägunderhållet
            i Värmland
          </note>
          <note>
            Anf. 99 Infrastrukturminister TOMAS ENEROTH (S):
          </note>
          <note>
            Fru talman! Marléne Lund Kopparklint och Pål Jonson har ställt
            flera frågor till mig om vägunderhåll i framför allt Värmland.
            Jag väljer att besvara frågorna i ett sammanhang.
          </note>
          <note>
            För regeringen är det viktigt med god tillgänglighet i hela Sverige.
            Det är nödvändig t för att det ska vara möjligt att bo, leva och
            verka i alla delar av landet och för att få ett Sverige som håller
            ihop.
          </note>
          <note>
            I den nationell a plan en för transportinfrastrukturen som beslutades
            2018 genomförde regeringen en rekordstor satsning på vägunderhåll
            om totalt 164 miljarder kronor. Satsningarna har sedan fortsatt
            , och e fter regeringens förslag i budgetpropositionen för 2021
            har anslaget för vägunderhåll utökats med 500 miljoner kronor
            per år under perioden 2021 – 2023 . Satsningen inriktas på det
            finmaskiga vägnätet på landsbygden.
          </note>
          <note>
            Regeringen har även genomfört åtgärder för att öppna upp ett
            vägnät med högre bärighet, BK4. De t har bidragit till att ök
            a kapaciteten och transporternas effektivitet. Det skapar förutsättningar
            för att stärka svenskt näringslivs konkurrenskraft , inte minst
            i Värmland. Det bidrar även med positiva miljöeffekter i form
            av minskade utsläpp av både koldioxid och luftföroreningar.
          </note>
          <note>
            Den 16 april överlämnade regeringen en proposition till riksdagen
            med förslag till inriktning och ekonomiska ramar för en ny nationell
            plan för perioden 2022 – 2033. För att transportsystemet ska utvecklas
            i riktning mot de transportpolitiska målen och bidra till klimatomställningen
            bedömer regeringen att det krävs stora insatser avseende både
            att ta hand om och utveckla befintlig infrastruktur och att genomföra
            nya investeringar . Totalt föreslås planeringsramen uppgå till
            799 miljarder kronor, varav 197 miljarder kronor avsätts till
            vägunderhåll.
          </note>
          <note>
            Den nya ramen innebär en ökning av medel till vägunderhåll ,
            vilket behöv s för att möta de behov som finns på såväl de högtrafikerade
            som de lågtrafikerade vägarna. Det kommer att skapa förutsättningar
            för en hög nivå på vägnätets standard och tillförlitlighet.
          </note>
          <note>
            Anf. 100 MARLÉNE LUND KOPPARKLINT (M):
          </note>
          <note>
            Fru talman! Tack för svaret, minister Eneroth!
          </note>
          <note>
            Kvaliteten på vägnätet varierar i olika delar av Sverige. Värmland
            är, som ett utpräglat landsbygdslän med en stor basindustri, starkt
            beroende av ett bra vägnät. Det värmländska vägnätet är dock i
            uruselt skick och har varit det under lång tid på grund av kronisk
            underfinansiering. Detta är ett långsiktigt hot, inte bara mot
            konkurrenskraften hos länets företag utan också mot trafiksäkerheten
            på våra vägar.
          </note>
          <note>
            Som trafikant på våra vägar – oavsett om man är lastbilschaufför,
            vanlig bilist eller cyklist – är man i dag livrädd för att köra
            ned i ett så kallat potthål, som finns överallt. Vi har fysiskt
            dåliga vägar med dålig beläggning och svag bärighet. Bilar slås
            sönder. Lastbilar vågar inte mötas. Man måste också vara vaksam
            på om vägrenen klarar att man kör ut en bit för att underlätta
            omkörning.
          </note>
          <note>
            Bärighetsklassen sänks på många broar, vilket försämrar framkomligheten
            för framför allt godstransporter. BK4-satsningen förskjuter pengar
            till enstaka större broar. Det är förvisso en lovvärd satsning
            i sig själv, men ska den få effekt behöver betydligt mer pengar
            skjutas till.
          </note>
          <note>
            Fru talman! Näringslivet längs det finmaskiga vägnätet drabbas
            hårt när hastigheter sänks. När standarden blir för dålig sänks
            hastigheten ofta från 90 till 80. Det senaste året har 130 mil
            statlig väg fått hastigheten sänkt till följd av bristande underhåll.
            Värmland är inget undantag.
          </note>
          <note>
            Det är ett ganska sorgesamt facit för sju år av socialdemokratiskt
            regeringsinnehav. När Tomas Eneroth st år på presskonferensen
            efter att infrastruktur propositionen lagts fram och hurtigt kommunicerar
            ” Big g er than Bide n” är det ett kinesiskt reptrick i den högre
            skolan , för b akom satsningen – som räknas på 2021 års penningvärde
            i propositionen och 2017 års i inriktningsunderlaget – finns inga
            svar på hur man ska kom m a i kapp underfinansieringen med 105
            miljarder i den nuvarande plan en eller de 66 miljarderna i underhållsskuld
            för järnväg och väg. Regeringen sätter i stället på sig slöseribyxorna
            och väljer att gå vidare med höghastighetståg till en kostnad
            av minst 300 miljarder , sannolikt ytterligare 100 miljarder.
          </note>
          <note>
            Nej, fru talman, det här är inte ansvarsfullt. Minister Eneroth
            är inte pojken med guldbyxorna, så därför måste hans politik ifrågasättas.
            Politik är inte att ” l ô ve och l ô ve ”, som vi säger i Värmland.
            Politik ä r att välja och att ta ansvar .
          </note>
          <note>
            Vi moderater väljer underhåll av väg och järnväg, gods- och pendling
            som bygger jobb och tillväxt och 250 kilometer i timmen som långsiktigt
            mål för hela Sverige. Vi vill gå vidare med Oslo – Stockholm och
            stärka omställningen från fossilt till fossilfritt. Allt d etta
            kan vi göra eftersom vi inte vill bygga nya stambanor för jättesnabba
            tåg mellan tre storstäder.
          </note>
          <note>
            Som moderat politiker från Värmland är jag stolt när jag säger
            att vi prioriterar god set till våra företag, pendlarna på våra
            vägar och restiden till vår viktigaste handelspartner Norge. Detta
            är viktigare än att vissa personer ska åka tåg jättesnabbt mellan
            Stockholm och Göteborg om 20 år. För mig är detta både en frihets
            fråga och en rättvisefråga. Hela Sverige och Värmland ska leva.
            Regeringens satsning på snabba tåg ska inte ske på bekostnad av
            landsbygdens överlevnad.
          </note>
          <note>
            Anf. 101 PÅL JONSON (M):
          </note>
          <note>
            Fru talman! Tack, infrastrukturministern, för svaret på interpellationen
            som jag och Marléne Lund Kopparklint har ställt! Den berör som
            sagt den bristande kvaliteten på det värmländska vägnätet. Detta
            är ett växande samhällsproblem i Värmland men även i hela Sverige.
            Vi har byggt upp en enorm underhållsskuld på infrastrukturområdet.
            Sverige är ett stort avlångt land, och det ställer höga krav på
            en infrastruktur i alla dess delar.
          </note>
          <note>
            Fru talman! Generaldirektören för Trafikverket, Lena Erixon,
            varnade för en tid sedan för att vi i princip står i samma vägskäl
            i dag när det gäller underhållet av vägen som vi stod i för 20
            år sedan när det gällde järnvägen. Men konsekvenserna om vi inte
            tar tag i bristen på underhåll av vägen kommer att bli mycket
            större och allvarligare.
          </note>
          <note>
            I grunden handlar allt detta om att 90 procent av alla resor
            som genomförs går på väg och på hjul. Vi vet också att efterfrågan
            på transport av gods kommer att mer än fördubblas under de närmaste
            årtiondena. Det finns alltså, fru talman, starka skäl att ta Lena
            Erixons varning på största allvar och investera väsentligt mer
            i vägunderhållet än vad som görs i dag.
          </note>
          <note>
            Infrastrukturministern nämner en del av dessa satsningar. Min
            bedömning är att de är otillräckliga – en bedömning som jag för
            övrigt delar med Trafikverket, som pekar på den mycket stora underhållsskuld
            vi har när det gäller väg.
          </note>
          <note>
            Fru talman! Kvaliteten på vägnätet varierar givetvis i olika
            delar av landet, precis som Marléne Lund Kopparklint sa. Men man
            kan med väldigt stor säkerhet säga att kvaliteten på vägnätet
            i Värmland är väsentligt sämre än i många andra delar av landet.
            Motorförarnas Riksförbund utvärderar varje år kvaliteten på vägnätet
            i 21 olika län. Tyvärr får jag konstatera att vårt eget län Värmland
            ligger i botten; vi pendlar mellan att vara tredje sämst och sjätte
            sämst, som bäst.
          </note>
          <note>
            Vi har helt enkelt under lång tid haft mycket stora problem när
            det gäller underhållet av väg, och, fru talman, det får naturligtvis
            konsekvenser också för trafiksäkerheten. Ett ojämnt underlag innebär
            sämre kontakt mellan väg och däck, vilket resulterar i ett försämrat
            grepp på vägen. Risken för singelolyckor ökar kraftigt när vägarna
            är ojämna.
          </note>
          <note>
            Man kan tyvärr också se i statistiken att Värmland sticker ut
            i dessa sammanhang. Jag ska också säga att siffrorna, precis som
            i övriga landet, har sjunkit något över tid även om de gick upp
            2018. Men vi har propor ­ tionellt sett fler allvarliga olyckor
            i Värmland än i resten av landet.
          </note>
          <note>
            Det handlar å ena sidan naturligtvis om kvaliteten på ytskiktet,
            å andra sidan, vilket är allvarligt, om bristen på mötesseparation.
            Vi vet att det finns ett omedelbart samband – med mötesseparation
            får man färre allvarliga trafikolyckor. I länet har man därför
            arbetat väldigt hårt för att bygga ut mötesseparationen; man gör
            det på väg 61, 62 och 63. Men med tanke på den ekonomiska tilldelning
            som krävs för att bygga ut ungefär 15 mil kommer det att ta någonstans
            mellan 80 och 100 år med den ekonomiska plan vi har i dag för
            att få mötesseparation på de tre väldigt centrala väg ­ arna.
          </note>
          <note>
            Precis som Marléne Lund Kopparklint sa förut har Region Värmland
            sagt att bara för att vidmakthålla funktionaliteten hos vägnätet
            i länet krävs det 120 miljoner, och vi ligger i dag på 60 miljoner.
          </note>
          <note>
            Jag vill avslutningsvis fråga infrastrukturministern om han delar
            bedömningen från både Region Värmland och Trafikverket att de
            satsningar som nu görs är otillräckliga för att vidmakthålla kvaliteten
            i vägnätet, både i Värmland och på nationell nivå.
          </note>
          <note>
            Anf. 102 THOMAS MORELL (SD):
          </note>
          <note>
            Fru talman! Jag gav mig in i den här diskussionen eftersom det
            handlar om vägunderhåll. I detta fall gäller det Värmland, och
            jag var faktiskt ute och körde på värmländska vägar i helgen.
            Det var inte upplyftande – spår ­ bildning, potthål, sprickor
            i vägen. Det är lite sorgligt att i en så viktig del av landet
            som Värmland, när det gäller industriproduktion, skogsproduk ­
            tion och så vidare, se att vägnätet är i så dåligt skick. Ni pendlar
            mellan tredje och sjätte sämst i undersökningen, men det finns
            län i andra delar av Sverige som har samma situation.
          </note>
          <note>
            Nu har regeringen föreslagit ökade satsningar på underhållet,
            men det täcker inte upp för den skuld vi har. Det kommer ändå
            att bli sämre och sämre.
          </note>
          <note>
            Att inte sköta vägarna är ungefär som att inte laga taket på
            sitt hus om man har ett läckage. Om man inte vidtar en åtgärd
            blir skadan än värre. Det är precis samma sak med en väg. Om den
            på något sätt är skadad i sitt ytskikt tränger det ned i vägkroppen,
            och man får frostsprängningar och värre skador som kräver större
            insatser för att vägen ska kunna rättas till.
          </note>
          <note>
            En annan del av detta är när det finns kraftig spårbildning.
            Vid nederbörd ökar då risken för olyckor dramatiskt. Även om man
            har bra däck kan det innebära att man får vattenplaning. I bästa
            fall landar man på ett gärde vid sidan av vägen. I sämsta fall
            hamnar man på motsatta körbanan, och så möter man kanske ett tungt
            fordon där.
          </note>
          <note>
            Själv kör jag inte längre yrkesmässigt med tunga fordon. Men
            jag har gjort det tidigare, och jag körde mycket i Värmland. Vägarna
            var dåliga, och man var rädd att det skulle slå i när man mötte
            någon. Det fanns vägpartier där timmertransporter fick gå i en
            riktning uppåt och i en annan riktning nedåt, just för att minimera
            riskerna för att fordonen skulle slå i varandra. Riskerna är ganska
            stora med luftfjädrade fordon, för de får en större sidorörelse
            än fordon med bladfjädrar.
          </note>
          <note>
            Det bristfälliga underhållet får alltså dramatiska konsekvenser.
            Det handlar inte bara om att det kanske upplevs som obehagligt
            att åka på vägen, utan det leder till skador och slitage på fordonen
            och till en akut risk för olyckor. Man får också ett betydligt
            tyngre underhåll när vägen tillåts gå ned sig så pass mycket innan
            en åtgärd vidtas och man hamnar i ett läge där man tvingas till
            en akutåtgärd.
          </note>
          <note>
            Vi har också ett annat bekymmer; det gäller dem som kör tvåhjuliga
            fordon, alltså motorcyklar. Där är det etter värre när vägen är
            i dåligt skick, för man kan helt enkelt kastas av vägen om man
            har otur. Det kan handla om sprickbildning eller om att vägen
            så att säga delar sig, och på det viset kommer delar av bärlagret
            upp på vägytan. Det kan då innebära att man kör omkull.
          </note>
          <note>
            Det förekommer också provisoriska lagningar som snarare får en
            halkskapande yta än den friktion som man rimligen kan begära.
            Vi har också haft ett antal sådana olyckor, där bland annat Trafikverket
            har fått stå till svars för att en felaktig metod har använts
            för att laga vägbanan. Oftast används budgetvarianten när vägar
            ska lagas provisoriskt.
          </note>
          <note>
            Anf. 103 Infrastrukturminister TOMAS ENEROTH (S):
          </note>
          <note>
            Fru talman! Jag vill tacka interpellanterna för att ni reser
            en väldigt viktig fråga; det måste jag verkligen säga. Visste
            ni – det visste faktiskt inte jag innan – att BK4, satsningen
            vi gör för att vägar ska få ökad bärighet så att skogsindustrins
            och näringslivets transporter kan ske med lastbilar på 74 ton,
            började i Värmland? Det var där man gjorde de första BK4-vägarna,
            och nu gör regeringen sedan flera år tillbaka storsatsningar på
            just BK4. Skogsindustrin och många andra har efterlyst detta.
            Vi ökar alltså bärigheten, och inte minst ett län som Värmland
            drar nytta av detta, tillsammans med mitt Småland, där skogsindustrin
            också är tung, liksom Västerbotten och Norrbotten.
          </note>
          <note>
            Detta är faktiskt ett av de sammanhang där det sker en omfördelning
            från stad till landsbygd, och det är väl på tiden, kan man tycka
            ibland, att gemensamma nationella medel i större utsträckning
            landar på landsbygden. Det tycker jag är bra. På samma sätt har
            det varit viktigt för mig att säkerställa att de satsningar vi
            gjort på att begränsa potthål och på ökat vägunderhåll i budgetarna
            på senare håll har öronmärkts för landsbygden. Detta har också
            kommit inte minst Värmland till del.
          </note>
          <note>
            Jag tror att det är viktigt, för detta är en tuff utmaning. Skälet
            till att vägarna är dåliga är ju år av underinvesteringar, vilket
            ni också bekräftar. När vi hade en moderatledd regering lades
            522 miljarder kronor i hela den nationella planen. Vi hade då
            en finansminister som öppet talade om att det inte fanns skäl
            att satsa på till exempel järnväg.
          </note>
          <note>
            Detta innebar att det när vi tillträdde behövdes ganska stora
            tillskott – först 100 miljarder mer i den förra nationella planen,
            där vi lade mycket på järnvägsunderhåll för järnvägen var verkligen
            nedsliten, men också rekordstora summor på vägunderhåll. Och nu,
            i denna plan, är det 176,5 miljarder mer. Det är kraftiga ökningar,
            för vi prioriterar från regeringens sida satsningar på investeringar
            i infrastrukturen och på underhåll före skattesänkningar. Det
            är den prioritering man till slut måste tvingas göra. Moderaterna
            har ofta en tendens att lägga mer pengar i opposition, men i regeringsställning
            blir det något mindre resurser.
          </note>
          <note>
            Icke desto mindre uppskattar jag engagemanget, och jag tycker
            att det är viktigt att vi lägger resurser på vägarna. Det är därför
            vi nu föreslår 197 miljarder kronor. Moderaterna har i sin budget
            7 miljarder som man i stället lägger på sänkt bensinskatt. Skulle
            de inte göra mer nytta om de gick till vägarna?
          </note>
          <note>
            Vi har sedan länge haft en diskussion om vägtrafikskatt. I dag
            är det en nedsliten väg man kör på mellan Torsby och Eda, inte
            minst på grund av yrkestrafiken. Vi vet att i dag är ordningen
            sådan att när utländska lastbilar från Rumänien, Bulgarien, Polen,
            Litauen och andra kör där betalar de inte en krona för vägslitaget.
            Det gör de boende i Torsby. Det gör svenska åkeriföretag, men
            inte utländska.
          </note>
          <note>
            Varför det? Jo, för att Moderaterna, Sverigedemokraterna och
            flera andra partier har motsatt sig att hitta en sådan beskattningsmodell
            som man har i Tyskland, i Frankrike och i många andra europeiska
            länder. Varför är det inte rimligt att de som kör på vägarna från
            utländska åkerier också är med och betalar för att vi ska få en
            ännu bättre vägstandard i Sverige?
          </note>
          <note>
            Jag delar engagemanget för att vi ska förbättra kvaliteten på
            våra vägar och har därför en fråga tillbaka till interpellanterna.
            Moderaterna bör ju i så fall också vara beredda att se till att
            fler får glädjen och möjligheten att vara med och bidra, inte
            minst utländsk åkerinäring. När det gäller prioriteringen sänkt
            bensinskatt för flera miljarder – vore det inte rimligare, inte
            bara av klimatpolitiska skäl utan också när det handlar om var
            vi prioriterar att lägga resurserna, att lägga dessa pengar på
            att förbättra vägstandarden i Sverige? Det skulle behövas inte
            bara i Värmland utan också hemma i Småland.
          </note>
          <note>
            Anf. 104 MARLÉNE LUND KOPPARKLINT (M):
          </note>
          <note>
            Fru talman! Som jag sa tidigare: BK4 är lovvärt, men för att
            få effekt måste ministern ändå förstå att man måste lägga ännu
            mer pengar eftersom underlaget är under all kritik.
          </note>
          <note>
            När det kommer till bensinskatten, som ministern verkar ha hakat
            upp sig på, kan jag berätta för ministern att vi satsar 2 miljarder
            mer än regeringen på elektrifiering av vägnätet.
          </note>
          <note>
            Fossilt drivna bilar ska bort – så är det – men kostnaden för
            omställningen ska vara rättvis. Att ständigt höja bensinskatten,
            som regeringen har gjort, drabbar inte dem som bor på Söder i
            Stockholm. Det drabbar mamman i Värmlands Nysäter, som måste ha
            bil för att komma till jobbet och skjutsa barnen till skolan.
            Det kan inte vara så att minister Tomas Eneroth är klimatsmart
            och åker skattesubventionerad tunnelbana medan hela priset för
            omställningen ska betalas av mina värmländska väljare på landsbygden.
          </note>
          <note>
            Fru talman! För Värmland krävs det enligt Region Värmland cirka
            120 miljoner per år för att upprätthålla dagens funktionalitet
            på det statliga vägnätet. Men de tillgängliga medlen ligger endast
            på 60 miljoner per år, vilket leder till brister i funktionalitet
            och användbarhet i vägnätet.
          </note>
          <note>
            Detta är mycket oroande och slår hårt mot näringslivets konkurrenskraft
            i Värmland – för att inte tala om trafiksäkerheten. Har vi inte
            säkra vägar, fru talman, riskeras människoliv, och företag väljer
            andra alternativ än Värmland på grund av de urusla vägarna och
            förbindelserna.
          </note>
          <note>
            Fru talman! Både LRF och Transportföretagen har uttalat oro för
            det försämrade underhållet. Detta förstärktes när Transportföretagen
            räknade ut att underhållsskulden kommer att mer än fördubblas
            de närmaste tio åren om ingenting görs.
          </note>
          <note>
            Man skulle ju kunna tänka sig att regeringen borde lyssna på
            Trafikverket, som anser att man saknar tillräckliga medel och
            därför enbart prioriterar högtrafikerade vägar. Verket bedömer
            att det skulle behövas minst ytterligare 3 miljarder för att ens
            bibehålla dagens standard. Snacka om att bidra till splittring
            mellan stad och land!
          </note>
          <note>
            Fru talman! Den återkommande frågan är varför minister Eneroth
            inte vill satsa på att underhålla våra vägar så att de blir mer
            trafiksäkra i stället för att bygga höghastighetståg. Regeringen
            kommer inte ifrån att det är ofantliga summor man vill lägga på
            höghastighetståg eftersom det kräver omfattande ombyggnationer
            på befintliga järnvägar för att de ska klara av driften av dessa
            tåg. Samtidigt finns det ett stort behov av att laga våra vägar
            runt om i landet.
          </note>
          <note>
            Det här är fullständigt oansvarigt, fru talman, och det förstår
            vem som helst. Om man har ett gammalt hus kanske man ska se till
            att renovera taket så att det inte regnar in och förstör hela
            bostaden innan man bygger en pool.
          </note>
          <note>
            Fru talman! Vi moderater vill utforma en modern och hållbar infrastrukturpolitik
            med fokus på jobb, pendling och tillväxt som med hänsyn till skattebetalarnas
            pengar inkluderar alla färdslag och som fungerar i hela landet.
            Det blir en inkludering som motverkar splittring mellan stad och
            land.
          </note>
          <note>
            Hela landets vägnät har stor betydelse för att förflytta både
            människor och gods under en överskådlig framtid. Därför behöver
            vägarna stärkas med tydligt fokus på underhåll, breddning och
            säkerhet.
          </note>
          <note>
            Anf. 105 PÅL JONSON (M):
          </note>
          <note>
            Fru talman! Det är uppenbart, Tomas Eneroth, att vi prioriterar
            olika.
          </note>
          <note>
            Jag konstaterar att regeringen nu högt prioriterar höghastighetståg.
            Det gör inte Moderaterna, och därmed har vi också ett större reformutrymme
            för att satsa på annat, som vi tycker är mer behjärtansvärt. Det
            gäller till exempel underhållet av väg. Tomas Eneroth vet också
            att vi under den här perioden lägger 6 miljarder mer än regeringen
            på underhållet av väg.
          </note>
          <note>
            Fru talman! Bensinskatten är en skatt som med hög precision landar
            på människor som bor på landsbygden. Om man bor på landsbygden
            lägger man mer än dubbelt så mycket av sin disponibla inkomst
            på drivmedel som om man bor i stan, så det är klart att sänkt
            bensinskatt är viktigt för människor som bor på landsbygden.
          </note>
          <note>
            Fru talman! En röd tråd genom alla de län som har brister i vägnätet
            är att man har mycket tung lastbilstrafik. Moderaterna har också
            jobbat hårt för att vi ska kunna få tyngre och längre lastbilar.
          </note>
          <note>
            Vi har också en betydande skogsindustri i Värmland; det är faktiskt
            inget annat län i hela Sverige som har en så stor del av befolkningen
            som jobbar inom skogsnäringen. Vi har många och tunga timmerbilar
            som kör på våra vägar.
          </note>
          <note>
            Ett annat skäl, fru talman, till att kvaliteten på vägnätet i
            Värmland är sämre än i många andra delar av landet är att vi har
            haft betydande problem med att koordinera samarbetet över gränsen
            gentemot Norge. Vi har haft svårt att få ihop de svenska trafikmyndigheterna
            med de norska trafikmyndigheterna. För ett gränslän som Värmland
            är detta förödande.
          </note>
          <note>
            Fru talman! Jag skulle vilja ta några tydliga exempel på vår
            oförmåga att gå i takt när det kommer till investeringar i vägnätet
            över landsgränsen mot Norge.
          </note>
          <note>
            För det första: E18 skär rätt igenom mitt och Marléne Lund Koppar
            ­ klints hemlän. Det är själva kroppspulsådern i korridoren från
            Stockholm till Oslo, och det är Sveriges mest folkrika korridor
            – och jag kan tillägga att det är den mest folkrika i hela Norden.
          </note>
          <note>
            Det är 8 mil på sträckan som inte är mötesseparerade, mellan
            Valnäs och Töcksfors. Trafikverket är mycket tydligt med att man
            ser ett behov av att mötesseparera vägen. Det finns starka skäl,
            för vi har tyvärr många trafikolyckor i form av frontalkollisioner.
            Men Trafikverket är också tydligt med att man inte har de ekonomiska
            medlen för att satsa på E18. När det gäller E18 är alltså Värmland
            helt klart den felande länken mellan Sverige och Norge.
          </note>
          <note>
            Jag kan konstatera att Norge har gjort klart alla sina investeringar
            på E18 hela vägen upp till gränsen, och de väntar nu på e tt svenskt
            besked om att vi ska svara upp mot detta.
          </note>
          <note>
            Och vad gör Trafikverket i stället? Jo, man tvingas sänka hastigheten,
            precis som Marléne Lund Kopparklint anförde. Man sänker nu hastigheten
            på stora delar av vägnätet i Sverige på grund av att kvaliteten
            på vägnätet är för låg, och det medför trafikfaror.
          </note>
          <note>
            Ett annat exempel där vi också har gått i otakt gäller E16 från
            Torsby till Kongsvinger. Vi hörde att infrastrukturministern pratade
            om Torsby till Eda, och det stämmer. Lastbilar får nämligen inte
            köra över gränsen på E16 från Torsby till Kongsvinger eftersom
            vi inte har någon tullstation där. Detta är den enda Europavägen
            i hela Sverige som inte har en tullstation. I stället tvingas
            man köra en omväg på tolv mil. Det är inte speciellt klimatsmart.
            Det är ytterligare ett exempel där Sverige och Norge inte gå r
            i takt. Jag kan också konstatera att Norge faktiskt har investerat
            i E16 hela vägen upp till Kongsvinger.
          </note>
          <note>
            Ytterligare ett problem är att Tullverket inte går i takt. Man
            har till exempel stängt av tullen på E18 på natten. Där klipper
            man av kroppspulsådern.
          </note>
          <note>
            Vad jag försöker säga med detta är att vi behöver en mycket starkare
            koordinering över gränsen. Det finns möjligheter till detta om
            man använder Nordiska rådets infrastrukturministerråd. Jag vet
            dock att regeringen inte har varit entusiastisk för att koordinera
            det arbetet.
          </note>
          <note>
            Anf. 106 THOMAS MORELL (SD):
          </note>
          <note>
            Fru talman! Tack för svaret, statsrådet Tomas Eneroth!
          </note>
          <note>
            Jag har två saker jag vill korrigera igen. När det gäller e urovinjetten
            är det återigen ett bevis för att kontrollerna inte fungerar.
            De som kör i Sverige ska betala via e urovinjetten, och det fuskas
            hej vilt med det. Det beror på att det inte finns någon som kan
            lagföra den som inte följer regelverket.
          </note>
          <note>
            Det andra är att vi har lagt fram motionsförslag om att införa
            samma typ av skatt för utländska fordon i Sverige som man har
            i Tyskland, den så kallade mauten. Då kan jag alltså se fram emot
            stöd från Socialdemokraterna i höst i den frågan.
          </note>
          <note>
            När det gäller underhåll av väg är det oerhört viktigt för de
            människor som bor och verkar runt omkring i vårt land att vägtrafiken
            fungerar. Det är pulsådern. Det är möjligheten att leva och verka
            i det område där man bor. Det gäller Värmland, Västerbotten, Jämtland
            eller var som helst i vårt avlånga land. Det är en förutsättning
            för att jag ska kunna ta mig till jobbet, åka till doktorn, åka
            till affären eller vad det nu är fråga om. Det är oerhört viktigt
            för den industriella verksamheten att den har ett väl fungerande
            vägnät så att transporterna fungerar.
          </note>
          <note>
            Detta står inte i konflikt med klimatarbetet. Man kan mycket
            väl förändra transportsystemet så att det uppfyller klimatkraven.
            Men vi kan inte släcka ned vår infrastruktur och säga: Det går
            inte, för klimatet klarar inte det. Det är klart att vi måste
            ha ett vägnät som fungerar. Oavsett om man bor i Karlstad, i Dikanäs
            eller var det nu kan vara måste vägnätet fungera. Det måste tillföras
            pengar. Här kommer det inte tillräckligt med pengar från regeringen.
          </note>
          <note>
            Anf. 107 Infrastrukturminister TOMAS ENEROTH (S):
          </note>
          <note>
            Fru talman! Jag tackar interpellanterna för engagemanget i något
            så viktigt som våra vägar.
          </note>
          <note>
            Låt mig först korrigera Marléne Lund Kopparklint: Nej, jag åker
            inte tunnelbana hemma i Småland. Vi har inte det. Hemma i Småland
            är det vägar och ibland järnvägar som gäller. I Kosta, där jag
            själv har vuxit upp, fanns det inte vare sig det ena eller det
            andra, höll jag på att säga. Det innebär att jag verkligen är
            väl förtrogen med vad det innebär att åka runt på både mindre
            och större vägar.
          </note>
          <note>
            Därför är jag också engagerad i det som jag vet att även Pål
            Jonson är oerhört engagerad i, nämligen trafiksäkerheten – att
            vi ser till att bygga säkra vägar, sätter upp mitträcken och har
            rätt hastighet. Där vill jag dess ­ värre korrigera även Pål Jonson:
            Pål säger att det är sänkta hastigheter på stora delar av vägnätet.
            Sanningen, bara för att det ska vara korrekt, är att vi har 10
            000 mil statlig väg i Sverige. Sedan 2012, då denna process startades
            under moderatledd regering, har det genomförts sänkning på 425
            mil väg – alltså 425 mil väg av 10 000 mil. Dessutom har hastigheten
            höjts på 125 mil, bland annat genom mitträcken och mittseparering.
            Då minskar risken för frontalkollisioner.
          </note>
          <note>
            Där har den regering som jag tillhör gjort någonting som tidigare
            regeringar inte gjorde. Vi tillför extra resurser just för att
            kunna sätta upp mer räcken. Vi hjälper länsplanerna med att skjuta
            till statliga resurser så att vi kan öka trafiksäkerheten och
            sätta upp fler mitträcken, så att pendlingssträckor kan gå från
            90 till 100 kilometer i timmen i stället för att sänkas till 80.
          </note>
          <note>
            Men det behövs mer resurser, och det är för att det under lång
            tid satsades för lite. Det tycker jag är ett bekymmer. Nu är det
            197 miljarder kronor, vilket är rekordstora resurser. Men jag
            vill ändå passa på att säga, eftersom jag är inne på Smålandstemat,
            att jag som smålänning också är väldigt angelägen om att vi använder
            pengarna effektivt. Jag blir bekymrad när jag ser i Trafikverkets
            underlag och Riksrevisionens granskning att kostnaderna för vägunderhåll
            har ökat med, tror jag, 60 procent. Då kan inte vare sig regeringen
            eller riksdagsledamöter säga: Lägg bara på mer pengar! Vi måste
            också noggrant granska och se hur pengarna används. Blir det mer
            vägunderhåll? Det kommer jag att vara väldigt noga med.
          </note>
          <note>
            Inte minst tänker jag säkerställa att det sker till vägar i hela
            landet. I den senaste budgetpropositionen skjuter vi därför till
            satsningar öronmärkt till landsbygdens vägar.
          </note>
          <note>
            Sedan är det ett bekymmer att Moderaterna ändå väljer att prioritera
            sänkt bensinskatt. Ni lägger till och med mer pengar på sänkt
            bensinskatt än på att öka vägunderhållet. Det är en intressant
            prioritering, får man säga. Ni säger också fortsatt nej till vägslitageavgift.
            Uppenbarligen tycker ni då att det är rimligt att utländska lastbilar
            som kör på vägarna i Värmland ska göra det gratis, medan de boende
            i Torsby, Eda eller andra samhällen ska vara med och betala vägunderhållet
            skattefinansierat, precis som alla vi andra. Vore det inte rimligt
            om vi faktiskt såg till att också de utländska företagen fick
            möjligheten? Då behövs en vägslitageavgift, vilket ni motsätter
            er.
          </note>
          <note>
            Jag tror att vi allihop vill ha bättre kvalitet på våra vägar.
            Det är därför vi lägger mer resurser. Däremot blir jag bekymrad
            när Marléne Lund Kopparklint försöker sätta detta i motsatsställning
            till satsningar på järnväg. Jag kan se att det finns väldigt många
            moderater i Västra Götaland, i Skåne, i Jönköping, i Norrköping
            och i Linköping, och även i den moderata riksdagsgruppen, som
            tycker att satsningar på att bygga ut vårt järnvägssystem i hela
            landet också är viktiga. Det gäller såväl i Värmland som längs
            nya stambanor eller Norrbotniabanan. Det är det vi säkerställer,
            för vi lägger mer resurser än någonsin – väsentligt mer än vad
            som gjordes när Moderaterna hade regeringsmakten.
          </note>
          <note>
            Anf. 108 MARLÉNE LUND KOPPARKLINT (M):
          </note>
          <note>
            Fru talman! Nu har både jag och min kollega riksdagsledamoten
            Pål Jonson gett flera exempel på att man måste agera nu för Värmlands
            vägnät. Jag skulle vilja ha ett svar av ministern på hur vi ska
            hantera frågan när det enligt Region Värmland krävs 120 miljoner
            per år för att upprätthålla dagens funktionalitet på det statliga
            vägnätet men de tillgängliga medlen endast ligger på 60 miljoner
            per år. Hur ska man hantera säkerheten på våra vägar med de siffrorna?
            Jag får inte ihop den ekvationen. Jag önskar att ministern kunde
            sätta på sig slöseribyxorna även här och hjälpa Värmland så att
            vi kan få en hög trafiksäkerhet på våra vägar runt om i vårt län.
          </note>
          <note>
            Fortsättningsvis vill jag ändå nämna att prio har lagts på större
            vägar, typ 1–3. De andra är nedprioriterade. Detta har varit mycket
            tydligt i bärighetsprioriteringarna de senaste åren. Det är också
            uttalat från Trafikverket. Detta medverkar till klyftan mellan
            stad och land, och möjligheten att bo och verka i hela Sverige
            påverkas.
          </note>
          <note>
            Även om det nu i den här propositionen faktiskt föreslås mer
            pengar till underhåll är det långt ifrån tillräckligt för att
            ens komma upp till nollnivå, så att säga. Regeringen föreslår
            mer medel till enskilda vägar, vilket är otroligt viktigt för
            företagare i exempelvis lantbruksbranschen. Problemet är bara
            att detta är underhåll och investeringar som är kraftigt eftersatta
            på grund av otillräckliga medel under många år. Det blir ett nollsummespel,
            och effekterna – liksom hurraropen för regeringen – uteblir.
          </note>
          <note>
            Jag har många frågor till ministern som jag skulle vilja ha svar
            på.
          </note>
          <note>
            Anf. 109 PÅL JONSON (M):
          </note>
          <note>
            Fru talman! Jag kan lugna infrastrukturministern med att jag
            också gärna ser satsningar på järnväg och underhåll. Jag vill
            dock inte ha höghastighetståg, utan jag vill ha en bättre järnväg
            mellan Oslo och Stockholm.
          </note>
          <note>
            Jag kan konstatera att vi har fått en utsträckt hand från Norge.
            Jag kan dock inte hitta någonting om järnväg mellan Oslo och Stockholm
            i infrastrukturpropositionen, vilket inger oro. Det är ju bekant
            att Moderaterna som parti står bakom satsningen på järnväg mellan
            Oslo och Stockholm, som också skulle ha mycket goda effekter för
            att flytta människor från flyg till järnväg.
          </note>
          <note>
            Jag vill återigen lyfta upp behovet av en koordinering på nordisk
            nivå kopplat till infrastrukturen. Förr i tiden – fram till 2011
            – hade vi ju ordningen att de nordiska trafikministrarna träffades
            i Nordiska rådet för att diskutera infrastrukturfrågor, allt i
            akt och mening att binda ihop de nordiska länderna.
          </note>
          <note>
            Jag lyssnade mycket noggrant när infrastrukturministern talade
            för Nordiska rådets svenska delegation. Alla i Nordiska rådets
            svenska delegation, inklusive de socialdemokratiska ministrarna,
            ville se en återaktivering av Nordiska ministerrådets möten, som
            gör att trafikministrarna träffas. Jag hörde inte ett positivt
            gensvar från infrastrukturministern, men han får gärna korrigera
            mig om han har nyheter beträffande detta i dag.
          </note>
          <note>
            Jag har en sista punkt, fru talman. Det är naturligtvis jättebra
            att det kommer mer pengar till väg. Samtidigt ska man ha klart
            för sig att det ser väldigt ojämnt ut när det gäller fördelningen
            över hela landet. Värmland är det län som har fått den tredje
            sämsta utdelningen över tid när det gäller länsplaner; vi har
            i princip haft nolltillväxt två infrastrukturperioder i rad. Detta
            är olyckligt för den regionala utvecklingen i mitt och Marléne
            Lund Kopparklint s län.
          </note>
          <note>
            Tack, infrastrukturministern, för debatten!
          </note>
          <note>
            Anf. 110 Infrastrukturminister TOMAS ENEROTH (S):
          </note>
          <note>
            Fru talman! Jag vill tacka Marl é ne Lund Kopparklint och Pål
            Jonson – jag uppskattar verkligen engagemanget! Jag har ju varit
            i Värmland väldigt mycket, eftersom min syster bodde där i 30
            år, och kört runt på de värmländska vägarna. Jag känner mig ibland
            lika hemma där som hemma i Småland, för det är väldigt lika natur.
            Det är också därför jag tycker att det är så otroligt viktigt
            att vi har resurser för vägunderhåll och inte minst BK4-satsningen,
            som näringspolitiskt är otroligt viktig, inte minst för ett län
            som Värmland. Där lägger vi resurserna.
          </note>
          <note>
            Därför blev jag bekymrad när jag hörde Marléne Lund Kopparklint
            tala om slöseribyxor. Detta är inte slöseri, utan det är investeringar.
            Detta är investeringar i svensk infrastruktur i en utsträckning
            vi inte har varit med om någonsin tidigare. Det är väsentligt
            mer investeringar än vad som gjordes när Moderaterna hade regeringsmakten.
            Det är satsningar både på väg och på järnväg.
          </note>
          <note>
            Satsningarna på järnvägen görs eftersom vi slår i kapacitetstaket.
            För ett och ett halvt år sedan fick jag åka det jag kallade det
            miljonte tåget. Jag fick göra detta därför att det hade gått 1
            miljon tåg på den svenska järnvägen; det har aldrig gått så många.
            Trafikverket varnade då för att det var fullt på spåren – vi måste
            öka kapaciteten.
          </note>
          <note>
            Då räcker det inte att bara renovera och reparera, utan vi måste
            tillföra nytt. Det är ju detta som gör att Marléne s och Påls
            partikamrater i Moderaterna i andra delar av landet vill ha nya
            stambanor för höghastighetståg, så att de avlastar, så att vi
            får plats med mer gods längs Södra stambanan och Västra stambanan
            och så att vi kan bygga järnväg som vidgar arbetsmarknaden i Norrköping,
            Linköping, Borås och Hässleholm.
          </note>
          <note>
            Vi ska dock naturligtvis också ha utrymme att satsa på vägar.
            Egentligen borde detta bara självklart, men ni i Moderaterna har
            dessvärre varje gång ni fått chansen valt att i stället prioritera
            skattesänkningar. Det blir då talande att ni lägger mer pengar
            på bensinskatt än på vägunderhåll.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:579 om avbytartjänst för
            animalieproducenter
          </note>
          <note>
            Anf. 111 Statsrådet JENNIE NILSSON (S):
          </note>
          <note>
            Fru talman! Staffan Eklöf har frågat mig om jag kommer att verka
            för att utreda ett statligt stöd till avbytartjänst för animalieproducenter
            och för att Sverigedemokraternas förslag eller liknande förslag
            ska kunna bli verklighet.
          </note>
          <note>
            Jag delar bedömningen att det kan vara en utmaning för företagare
            inom animalieproduktionen att exempelvis ta semester eller få
            avlastning vid sjukdom. Animalieproducenterna är viktiga för den
            svenska livsmedelsproduktionen och förverkligandet av den svenska
            livsmedelsstrategin, samtidigt som betande djur är helt avgörande
            för den biologiska mångfalden i jordbrukslandskapet.
          </note>
          <note>
            Att stärka och öka konkurrenskraften inom jordbruket och att
            svensk livsmedelsproduktion är helt avgörande för jobb och tillväxt
            på landsbygden är en punkt i januariavtalet, den sakpolitiska
            överenskommelsen mellan Socialdemokraterna, Centerpartiet, Liberalerna
            och Miljöpartiet de gröna.
          </note>
          <note>
            En viktig del i detta arbete är att regeringen i december 2019
            fattade beslut om ytterligare en handlingsplan för livsmedelsstrategin.
            Handlingsplanen innehåller satsningar på 122 miljoner kronor årligen
            till och med 2025. Dessutom gjordes ytterligare satsningar på
            totalt 114 miljoner kronor under 2020.
          </note>
          <note>
            I budgetpropositionen för 2021 tillfördes och aviserades ytterligare
            74 miljoner kronor 2021–2023 för att stärka arbetet med livsmedelsstrategin.
            De föreslagna åtgärderna ska tillsammans utgöra den tredje delen
            av en handlingsplan. Handlingsplanen utgör ett viktigt steg i
            att stärka konkurrenskraften och öka lönsamheten genom satsningar
            på till exempel forskning och innovation, regelförenkling och
            kompetensförsörjning.
          </note>
          <note>
            Jag vill understryka att vi är inne i en positiv trend. Enligt
            färska siffror från Statens jordbruksverks sektorskalkyl bedöms
            det totala produktionsvärdet för 2020 uppgå till 64,3 miljarder
            kronor – en ökning med 0,8 miljarder kronor, eller drygt 1 procent,
            jämfört med 2019. Värdet av animalieproduktionen förväntas öka
            med 0,8 miljarder kronor, eller 3 procent, och beräknas till 28,4
            miljarder kronor.
          </note>
          <note>
            Sverige har sedan 1970-talet haft en statligt finansierad avbytartjänst
            som drivits genom olika bolag där Lantbrukarnas Riksförbund, LRF,
            varit huvudman. I samband med avregleringen av jordbruket under
            1990-talet upphörde den statliga finansieringen, och LRF fortsatte
            driften på affärsmässiga grunder. År 1999 beslutade LRF att lägga
            ned verksamheten helt. I nuläget planerar inte regeringen någon
            utredning av ett återinförande av en statligt finansierad avbytartjänst.
          </note>
          <note>
            Regeringen arbetar med andra åtgärder som främjar jobb och tillväxt
            i hela landet. I livsmedelsstrategin tar regeringen ett brett
            grepp om frågor som är viktiga för konkurrenskraften och kompetensförsörjningen
            såväl i livsmedelssektorn som i lantbruket. Sverige behöver ha
            en god försörjningsförmåga avseende livsmedel – en fråga som aktualiseras
            i tider som dessa.
          </note>
          <note>
            Livsmedelsstrategins mål om en ökad och hållbar livsmedelsproduk
            ­ tion beslutade riksdagen om 2017, och detta ska uppnås år 2030.
            För att nå målen i livsmedelsstrategin behövs ett långsiktigt
            och kontinuerligt arbete genom livsmedelsstrategins handlingsplaner
            men också genom hur Sverige utformar åtgärder och insatser i kommande
            period för den gemen ­ samma jordbrukspolitiken, som startar 2023.
            Min bedömning är att dessa åtgärder och satsningar inom ramen
            för livsmedelsstrategin och den ge ­ mensamma jordbrukspolitiken
            kommer att underlätta situationen även för företagare inom animalieproduktionen.
          </note>
          <note>
            Anf. 112 STAFFAN EKLÖF (SD):
          </note>
          <note>
            Fru talman! Tack, ministern, för svaret!
          </note>
          <note>
            Den här debatten handlar om den sociala situationen för våra
            svenska djurhållare. En god social situation är viktig på många
            sätt för jordbruket och för Sverige som samhälle, men i mitt första
            anförande fokuserar jag på frågan om social hållbarhet och djurskydd.
            Jag återkommer till de andra frågorna i anförande nummer 2.
          </note>
          <note>
            Först vill jag kort säga att jag håller med ministern om att
            ökad lönsamhet och konkurrenskraft inom jordbruket är helt avgörande
            för framtiden och underlättar mycket annat, till exempel ett gott
            djurskydd. Det är därför vi sverigedemokrater i vår budget lägger
            mycket mer pengar än regeringen till jordbrukssektorn för minskade
            omkostnader och skatter för lantbruket samt ersättning för svenska
            merkrav.
          </note>
          <note>
            Jag går nu över till social hållbarhet och djurskydd. SVT:s Uppdrag
            granskning visade ett reportage om dåligt djurskydd vid ett antal
            gårdar. Detta har rönt mycket uppmärksamhet och förfärat. Det
            är också rätt – i Sverige har vi bestämt oss för att djuren ska
            ha det bra. Det är ett grundkrav för att djurhållning över huvud
            taget ska vara försvarbart.
          </note>
          <note>
            Hur ska vi komma till rätta med dåligt djurskydd i animalieproduk
            ­ tionen? Vi har tydliga och långtgående djurskyddslagar. Det
            är bra. Vi har stränga straff. Det är bra, fast vi vill skärpa
            dem. Vi har tillsyn, fast vi vill öka den. Men man måste vara
            ödmjuk och inse att bara straff och tillsyn inte räcker och att
            det bara är färre än 1 procent av djurhållarna som mis s ­ sköter
            sina djur. 99 procent gör det inte. Märk väl att jag inte viftar
            bort problemet. Dåligt djurskydd är alltid oacceptabelt. Det är
            snarare så att den sista procenten är den svåraste att upptäcka
            genom tillsyn. Då måste man tänka i nya banor.
          </note>
          <note>
            Det som saknas är det förebyggande arbetet. Det är något som
            samtliga riksdagspartier bejakar när det gäller vanlig brottslighet.
            För att kunna förebygga måste vi först förstå bakgrunden till
            de fall av missförhållande som hittas. Jag tror inte att man blir
            djurhållare om man inte tycker om djur. Många gånger bottnar de
            tragiska djurskyddsfallen i personliga tragedier. Det kan vara
            skilsmässa, sjukdom eller andra problem.
          </note>
          <note>
            En grundorsak till att personliga problem i sin tur kan resultera
            i vanskötsel av djur är att det saknas marginaler, i synnerhet
            för mindre mjölkgårdar. Det gäller både tid och pengar. Det finns
            inget utrymme för tillfälligt sämre prestation. Därmed kan man
            komma in i en negativ spiral där det är svårt att hinna ifatt.
            Man är hela tiden efter och känner sedan skam när det har gått
            för långt och vill därför inte ta kontakt med till exempel LRF:s
            omsorgsgrupper, som faktiskt finns.
          </note>
          <note>
            Det behövs alltså avlastning som kommer snabbt och där tröskeln
            är låg när det gäller att ropa in hjälp, så att man undviker att
            dras in i den negativa spiralen. Eftersom mjölkbranschen är mycket
            ekonomiskt pressad måste avlastningen vara billig.
          </note>
          <note>
            Sverigedemokraterna motionerar om en utredning av statliga subven
            ­ tioner till avbytartjänst för djurhållare. Det skulle bland
            annat kunna an ­ vändas till akut krisavlastning och på så sätt
            förebygga att situationer upp ­ står där djur far illa. På så
            sätt kommer vi åt en kategori djurskyddsärenden som är svåra att
            komma åt.
          </note>
          <note>
            Vi har även lagt 20 miljoner kronor i vårt förslag till statsbudget
            på ett pilotprojekt i Västernorrlands län och Hallands län. Det
            pilotprojektet skulle kunna ge värdefull information om vad som
            egentligen efterfrågas och var behoven egentligen finns.
          </note>
          <note>
            Vad jag förstår arbetar regeringen med en arbetsmiljöstrategi
            för 2021 − 2025 som inkluderar arbetsolyckor i lantbruket. På
            regeringens hemsida betonas behovet av att kontinuerligt arbeta
            med frågan. Det skulle passa mycket bra in i strategin om regeringen
            skulle lägga ett utredningsuppdrag om hur subventioner för en
            avbytartjänst för djurhållare skulle kunna se ut, för att lösa
            de arbetsmiljöproblem som hör ihop med svårigheterna att ta ledigt.
          </note>
          <note>
            Anf. 113 Statsrådet JENNIE NILSSON (S):
          </note>
          <note>
            Fru talman! Tack, Staffan Eklöf, för frågan!
          </note>
          <note>
            Jag håller med om den problembeskrivning och bild som Staffan
            Eklöf inleder sitt anförande med att ge uttryck för. Sverige har
            och ska ha en god djurvälfärd. Det är givetvis inte acceptabelt
            när djur far illa. Men det vi ser i olika medierapporteringar
            utgör också en väldigt liten andel. Den bilden ska ges på ett
            rätt sätt. Det finns olika förklaringar till att det blir som
            det blir. Men inte sällan är det personliga tragedier som ligger
            bakom att man tappar greppet om sin verksamhet.
          </note>
          <note>
            Jag tror alltså att vi är ganska överens om problembilden. Däremot
            landar vi i olika lösningar på problemet. Vårt fokus är på att
            lägga de politiska verktygen och incitamenten på att öka lönsamheten
            i branschen. Det gör vi genom att vi har fått en livsmedelsstrategi
            på plats. Sverige har inte haft någon sedan tidigare. Den är historisk.
            Jag tror att det är en jätteviktig grund för att kunna förändra
            förutsättningarna och lönsamheten i branschen långsiktigt och
            hållbart.
          </note>
          <note>
            De fokusområden som vi har lyft upp och identifierat tillsammans
            med branschen är regelförenklingar. Det innebär att man sparar
            både tid och pengar, vilket är viktigt i sammanhanget. Det påverkar
            säkerligen både möjligheterna och intresset för att vara lantbrukare.
            Men det underlättar säkert också för att man inte ska bli pressad
            och utbränd av att i alltför stor omfattning behöva göra sådant
            som man kanske inte i första hand vill och som inte är skälet
            till att man vill vara lantbrukare.
          </note>
          <note>
            Också forskning och innovation är viktigt. Vi behöver säkerställa
            att vi utvecklar varor och tjänster, produktionsmetoder och affärsmodeller
            för att bli konkurrenskraftiga och kunna utveckla verksamheten.
            Men det kan kanske också leda till nya marknader både inom och
            utanför Sverige. Det kan i sig bidra till ökad lönsamhet.
          </note>
          <note>
            Till det kopplar vi export. För att få upp lönsamheten tror vi
            att det är viktigt att få upp volymerna. Då behövs en marknad
            som är större än Sverige. Vi behöver alltså säkerställa att vi
            får bästa möjliga avsättning för allt det som görs i Sverige.
            Därför är det högt prioriterat.
          </note>
          <note>
            Vi har också identifierat kompetensförsörjning som kritiskt avgörande
            för att branschen ska ha förutsättningar att växa och nå sin fulla
            potential. Jag är övertygad om att det är en potential som är
            stor.
          </note>
          <note>
            Det är positivt att Staffan Eklöf har noterat det arbetsmiljöarbete
            som regeringen har intensifierat inom ramen för det arbete som
            görs på Arbetsmarknadsdepartementet. Men jag har också tagit ett
            särskilt ansvar och lyft upp frågorna utifrån mitt perspektiv,
            givet att jag i min portfölj har de gröna och blå näringarna.
            De ligger absolut sämst till i olycksstatistiken när det gäller
            både olyckor och olycksfall med dödlig utgång. Det är djupt bekymmersamt
            och helt oacceptabelt. Det är nästan dubbelt så höga tal som i
            den bransch, bygg- och transport, som har de näst högsta talen.
            Det är jätteviktigt.
          </note>
          <note>
            Vi kommer nu att använda medel från Landsbygdsprogrammet – vi
            öppnar upp för den möjligheten – för att i första hand ha rådgivningsinsatser
            och för att öka kunskapen.
          </note>
          <note>
            Anf. 114 STAFFAN EKLÖF (SD):
          </note>
          <note>
            Fru talman! Jag vill vara tydlig med att jag tycker att de satsningar
            som regeringen gör är mycket positiva. Jag håller också med om
            att ökad lönsamhet är extremt viktigt och att regelförenklingar,
            forskning och innova ­ tion och export är viktigt. Initiativet
            när det gäller att stävja olyckor är också mycket bra. I den mån
            jag har kritik gäller det det som inte händer.
          </note>
          <note>
            Jag ser det som en helhet, och i den helheten fattas en bit.
            Det handlar om en del av den sociala hållbarheten. Jag tror att
            den delen kan bidra till lönsamhet. Det hänger ihop. Eftersom
            Jennie Nilsson brukar lyssna på argument matar jag på med lite
            sådana.
          </note>
          <note>
            Social hållbarhet inom livsmedelsproduktionen har i dagarna blivit
            högaktuellt – med rätta. Det svenska lantbruket är mycket pressat.
            Vi vet sedan tidigare att många djurhållare inte har råd att ta
            semester.
          </note>
          <note>
            I förmiddags höll Kungl iga Skogs- och Lantbruksakademien ett
            webb ­ inarium om social hållbarhet i livsmedelssystemet. Flora
            Hajdu från SLU redogjorde för en studie av lantbrukets förändringar
            sedan 1992 och visade att synen på arbete har ändrats. Man tycker
            numera att det är viktigt att ha utrymme för familjeliv och en
            rik fritid. Hon vittnade om att många kämpar för att få möjlighet
            till en veckas semester. Ja, jag sa en vecka. Att få ledigt en
            långhelg kostar för en intervjuad lantbrukare 6 000 kr. Då blir
            det inte av i en pressad bransch.
          </note>
          <note>
            Vi tror att en subvention skulle kunna leda till att det blir
            lättare att ta lite ledigt för att vila, umgås med familjen eller
            bara få möjlighet att träffa barn och barnbarn som bor på avstånd;
            så är det ju nu för tiden. Allt det som är naturligt för oss andra
            blir i dag mycket svårt för lantbrukare.
          </note>
          <note>
            I går på den offentliga utfrågningen om jordbrukets sårbarhet,
            där ministern också var med, fick vi höra att social hållbarhet
            minskar sårbarheten. Annsofie Wahlström på SLU menade att en lag
            om avbytartjänst skulle öka attraktiviteten i jordbruksnäringen.
            Det är precis vad vi sverigedemokrater tror.
          </note>
          <note>
            En subventionerad avbytartjänst skulle kunna ge positiva effekter
            för måendet, familjelivet, näringens motståndskraft och yrkets
            attraktivitet. Det är just det som behövs för att rekrytera ungdomar.
            Men det skulle även öka möjligheten att vidareutbilda sig och
            i förlängningen underlätta användning av ny teknik eller nya rön
            för miljövänlighet. Enligt en OECD-undersökning är Sverige bra
            på innovationer men lite sämre på att just sprida kunskapen.
          </note>
          <note>
            Ytterligare en spännande potentiell effekt är jämställdhet. Finland
            har ett väl utvecklat socialt skyddsnät för sina lantbrukare och
            har betydligt fler kvinnliga lantbrukare. En kvinnlig lantbrukare
            som deltog i gårdagens utfrågning gav också uttryck för att hon
            älskar att jobba men att det är viktigt med ledighet. Det instämmer
            jag helt i.
          </note>
          <note>
            Det finns mycket mer som skiljer mellan oss och Finland. Men
            man kan notera att Finland har en självförsörjningsgrad på 80
            procent, vilket kan jämföras med 50 procent i Sverige.
          </note>
          <note>
            Om vi tar tag i den här frågan tror jag att vi visar att lantbrukarna
            är viktiga och att svenskt lantbruk är viktigt. Det behövs i dag.
            Jag kan inte se vilka de negativa effekterna skulle vara när det
            gäller att utreda frågan. Jag uppmanar ministern att göra det.
            Då blir vi klokare i fråga om både fördelar och nackdelar, och
            så kan vi ses här igen.
          </note>
          <note>
            Anf. 115 Statsrådet JENNIE NILSSON (S):
          </note>
          <note>
            Fru talman! Det finns givetvis utmaningar kopplade till jordbrukets
            och lantbrukets konkurrenskraft, men framför allt finns det en
            stor poten ­ tial. Det är glädjande att vi nu ser några trendbrott.
            Jag hoppas att de håller i sig och att vi kan växla upp dem.
          </note>
          <note>
            Jag vill kalla dem trendbrott eftersom vi ser det i flera delar.
            Lönsamheten ökar i stort sett i alla segment. Trots att köttkonsumtion
            totalt sett går ned i Sverige ökar andelen svenskproducerat kött
            som man köper. Här har vi alltså kurvor som skär varandra på ett
            sätt som visar att svenska konsumenter är medvetna konsumenter
            som gör medvetna val och är beredda att betala för de mervärden
            som svenskproducerat kött ger.
          </note>
          <note>
            Vi ser också att mjölkinvägningen ökar för första gången på väldigt
            länge. Den ökar med 69 000 ton, vilket också är ett tydligt trendbrott.
          </note>
          <note>
            Det finns alltså mycket som går åt rätt håll. Något av det viktigaste
            som går åt rätt håll, utöver det jag nämnt, är dock att söktrycket
            till de gröna utbildningarna ökar. Det gäller både till naturbruksgymnasierna
            och till utbildningarna vid SLU. Ett vikande intresse för dessa
            utbildningar är annars något som man väldigt länge har brottats
            med.
          </note>
          <note>
            Det samlade intrycket av arbetet och utvecklingen just nu visar
            att det går bättre för branschen, och unga människor har fått
            upp ögonen för det här som en framtidsbransch. Det är bra.
          </note>
          <note>
            Precis som Staffan Eklöf säger tror jag att det krävs att man
            jobbar bredare än så här. Vi kan givetvis inte slå oss till ro.
            Man kommer kontinuerligt att behöva titta på olika saker som påverkar
            intresset, lönsamheten och kvinnors och mäns deltagande. Generationsväxlingsfrågan
            bekymrar mig, och skulle jag utreda något och få resurser till
            det skulle jag i första hand vilja få ett bredare perspektiv på
            generationsväxlingsfrågan som sådan. I den ligger nämligen så
            mycket mer än det vi talar om i denna debatt.
          </note>
          <note>
            Staffan Eklöf tar upp Finland som exempel. Vi jämför oss ofta
            med Finland och gör det ofta lite vanvördigt. Man tar den del
            som man gillar och tittar kanske inte på helheten. Precis som
            Staffan Eklöf säger har de avbytartjänster i Finland. Drygt 100
            personer är anställda. Staten tar ungefär 70 procent av den totala
            kostnaden för dem. Men kostnaden är stor. Man betalar 150 miljoner
            euro för detta, vilket motsvarar 1 ½ miljard kronor. Det är betydande
            summor.
          </note>
          <note>
            Sverige har valt andra åtgärder inom ramen för sitt landsbygdsprogram,
            där man kan göra sådana satsningar som ett undantag från statsstödsreglerna,
            vilket Finland förmodligen utnyttjar. I Sverige har vi tillsammans
            med branschen identifierat andra behov. Jag vill betona att det
            har gjorts tillsammans med branschen, för jag har inte uppfattat
            att det i nuläget är en fråga som tas upp och prioriteras av branschen.
            Jag är övertygad om att man gärna skulle vilja ha denna möjlighet,
            men man prioriterar den inte. Man prioriterar andra saker, och
            det är dessa som vi i första hand nu har valt att lyfta upp.
          </note>
          <note>
            Såvitt jag vet har jämförbara länder, såsom Danmark och Tyskland
            som vi ofta jämför oss med, inga avbytartjänster som bekostas
            av staten i sina system, utan det byggs på kommersiell grund.
            Det tror jag är ett klokt sätt att i första hand ha som ingångsvärde.
            Vi ska dock se till att det finns en lönsamhet i branschen så
            att man har råd att betala för avbytare vid semester eller sjukdom.
          </note>
          <note>
            Anf. 116 STAFFAN EKLÖF (SD):
          </note>
          <note>
            Fru talman! Även jag hoppas att det är ett trendbrott. Om jag
            får vara en dysterkvist tror jag att det delvis kan bero på pandemin.
            Man äter mer hemma än på restaurang. På restaurangerna är man
            generellt sämre på att använda svenska råvaror, vilket vi borde
            åtgärda genom märkning.
          </note>
          <note>
            Vidare talade ministern om att eventuellt utreda generationsväxlingsfrågan.
            Att åtgärda de sociala frågorna och få en social hållbarhet skulle
            verkligen underlätta generationsväxling. Det är min övertygelse.
            I dag vill man nämligen inte gå in i samma hårda arbete som föräldrarna
            har haft.
          </note>
          <note>
            Det är möjligt att branschen inte kräver detta utan prioriterar
            annat. Strukturrationaliseringen har kanske minskat behovet i
            genomsnitt, men behovet finns kvar hos många små brukare. Det
            kanske är färre i dag som behöver det här, men de som behöver
            det gör det lika mycket som tidigare. Som jag ser det är det en
            rättvisefråga. Det känns inte bra om konkurrensen på jordbruksmarknaden
            handlar om att konkurrera med dåliga arbetsvillkor. Det är värt
            mycket pengar för att få bort en sådan effekt.
          </note>
          <note>
            En subventionering av avbytartjänster skulle alltså potentiellt
            kunna leda till att djurskyddet stärks och att måendet och familjelivet
            blir bättre. Sårbarheten minskar, vidareutbildningen och teknikanvändningen
            förbättras och jämställdheten tar ett kliv framåt. Om jag hade
            varit minister hade jag inte tvekat om att utreda frågan.
          </note>
          <note>
            Anf. 117 Statsrådet JENNIE NILSSON (S):
          </note>
          <note>
            Fru talman! Att utreda det här finns inte i planen just nu. I
            detta läge är det viktigare att titta på bredare perspektiv.
          </note>
          <note>
            Staffan Eklöf sa i ett av sina tidigare anföranden att ministern
            brukar lyssna på goda argument. Självklart lyssnar jag på de argument
            som finns. Jag delar bilden av att det sociala sammanhanget och
            tryggheten är viktigt. I första hand behöver den nog åstadkommas
            med andra hjälpmedel. Om man skulle få upp lönsamheten och frigöra
            resurser skulle man kunna köpa den här tjänsten på vanlig kommersiell
            grund. Exempelvis finns föreningen Växa Sverige som driver en
            kommersiell service på området. Där kan man köpa tjänster som
            dessa. För mig handlar det mer om att säkerställa att man har
            råd och möjlighet att göra ett sådant val.
          </note>
          <note>
            Eftersom vi har en konstruktiv anda vill jag ta upp den utfrågning
            som miljö- och jordbruksutskottet hade i går och som Staffan Eklöf
            hänvisar till. Något jag noterade angående lönsamheten var att
            en av de absolut viktigaste frågor som både primärproducenterna,
            livsmedelsföretagarna och flera andra aktörer hade identifierat
            var att vi måste få till ett bra UTP-direktiv. Branschen vädjade
            till de partier som har lagt motioner på området att tänka igenom
            det här en gång till.
          </note>
          <note>
            Jag tror att det är viktigt. Vi måste ta varje tillfälle i akt
            och leverera resultat på sådant som vi har varit överens om, till
            exempel att få en livsmedelsstrategi på plats som också knyter
            an till andra frågor. Det gäller den gemensamma jordbrukspolitiken,
            UTP-direktivet och en rad andra frågor som lägger en bra grund
            för fortsatt utveckling av en sektor som vi alla vill väl.
          </note>
          <note>
            Interpellationsdebatten var härmed avslutad.
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2020/21:172 Anpassningar till EU:s nya förordningar om medicinteknik
            – del 2
          </note>
          <note>
            2020/21:177 Avgift för intyg om godkänd bastjänstgöring
          </note>
          <note>
            2020/21:180 Reduktionsplikt för bensin och diesel – kontrollstation
            2019
          </note>
          <note>
            2020/21:181 Tidsfrister och kontaktpunkt för att främja tillförsel
            av förnybar energi
          </note>
          <note>
            Redogörelse
          </note>
          <note>
            2020/21:RR4 Riksrevisionens redogörelse för granskningen av Årsredovisning
            för staten 2020
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 april
          </note>
          <note>
            2020/21:656 Sälfrågor
          </note>
          <note>
            av Lars Beckman (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:657 Det allmänna uppdraget
          </note>
          <note>
            av Kjell-Arne Ottosson (KD)
          </note>
          <note>
            till statsrådet Jennie Nilsson (S)
          </note>
          <note>
            2020/21:658 Folkmord på den uiguriska folkgruppen i Xinjiang
          </note>
          <note>
            av Lars Adaktusson (KD)
          </note>
          <note>
            till utrikesminister Ann Linde (S)
          </note>
          <note>
            2020/21:659 Sveriges exportstrategi och flyget
          </note>
          <note>
            av Maria Stockhaus (M)
          </note>
          <note>
            till infrastrukturminister Tomas Eneroth (S)
          </note>
          <note>
            den 19 april
          </note>
          <note>
            2020/21:660 Den ökande jämviktsarbetslösheten
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:661 EU-kommissionens agerande i energipolitiken
          </note>
          <note>
            av Joar Forssell (L)
          </note>
          <note>
            till statsrådet Anders Ygeman (S)
          </note>
          <note>
            2020/21:662 Pensionsnivåer och bidragsnivåer
          </note>
          <note>
            av Sofia Westergren (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:663 Svenskars dödsfall i Dominikanska republiken
          </note>
          <note>
            av Mats Green (M)
          </note>
          <note>
            till utrikesminister Ann Linde (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 16 april
          </note>
          <note>
            2020/21:2559 Statssanktionerat våld och massarresteringar i Myanmar
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2560 Förordningen om tillfälliga spelansvarsåtgärder
          </note>
          <note>
            av John Weinerhall (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2561 Naturvårdsverkets tolkning av hur vapendirektivet
            eventuellt ska implementeras i svensk lag
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2562 E-dataskyddsdirektivet
          </note>
          <note>
            av Jessika Roswall (M)
          </note>
          <note>
            till statsrådet Hans Dahlgren (S)
          </note>
          <note>
            2020/21:2563 En röd tråd i restriktioner för besöksnäringen
          </note>
          <note>
            av Cecilia Widegren (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2564 Det nationella kontrollcentret i Norge
          </note>
          <note>
            av Kjell-Arne Ottosson (KD)
          </note>
          <note>
            till statsrådet Anna Hallberg (S)
          </note>
          <note>
            2020/21:2565 Jämställda sjukpenningtal mellan män och kvinnor
          </note>
          <note>
            av Linda Lindberg (SD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2566 De nya föreskrifterna för mediestöd
          </note>
          <note>
            av Angelika Bengtsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2567 Klarlägganden i Raoul Wallenberg-fallet
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            den 19 april
          </note>
          <note>
            2020/21:2568 Fördrivning av palestinier från östra al-Quds (Jerusalem)
          </note>
          <note>
            av Jamal El-Haj (S)
          </note>
          <note>
            till utrikesminister Ann Linde (S)
          </note>
          <note>
            2020/21:2569 En minnesvård till minne av offren för terrorattentatet
            på Drottninggatan
          </note>
          <note>
            av Per Ramhorn (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2570 Återbetalning av företagsstöd
          </note>
          <note>
            av Sofia Westergren (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2571 Brott mot mänskliga rättigheter i Belarus
          </note>
          <note>
            av Margareta Cederfelt (M)
          </note>
          <note>
            till utrikesminister Ann Linde (S)
          </note>
          <note>
            2020/21:2572 Förslaget om en förändring av rättssystemet i USA
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2573 Förbud mot förnekelse av folkmord
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2574 Otillgängliga myndigheter
          </note>
          <note>
            av Margareta Cederfelt (M)
          </note>
          <note>
            till statsrådet Lena Micko (S)
          </note>
          <note>
            2020/21:2575 En expansion av AB Svenska Spels verksamhet
          </note>
          <note>
            av John Weinerhall (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:2576 Tilläggsbidrag för barn inom studiemedelssystemet
          </note>
          <note>
            av Fredrik Christensson (C)
          </note>
          <note>
            till statsrådet Matilda Ernkrans (S)
          </note>
          <note>
            § 23 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 16 april
          </note>
          <note>
            2020/21:2471 Utredningen om enklare regler för mikroföretag
          </note>
          <note>
            av Sten Bergheden (M)
          </note>
          <note>
            till näringsminister Ibrahim Baylan (S)
          </note>
          <note>
            § 24 Kammaren åtskildes kl. 20.58.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 9 anf.
            24 (delvis),
          </note>
          <note>
            av förste vice talmannen därefter till ajourneringen kl. 15.57,
          </note>
          <note>
            av andre vice talmannen därefter till och med § 18 anf. 101 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Meddelande om frågestund
          </note>
          <note>
            § 2 Anmälan om subsidiaritetsprövning
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellation 2020/21:546 om förändringar i omställningsstödet
          </note>
          <note>
            Anf. 1 Finansminister MAGDALENA ANDERSSON (S)
          </note>
          <note>
            Anf. 2 ANN-CHARLOTTE HAMMAR JOHNSSON (M)
          </note>
          <note>
            Anf. 3 LARS BECKMAN (M)
          </note>
          <note>
            Anf. 4 BORIANA ÅBERG (M)
          </note>
          <note>
            Anf. 5 SOFIA WESTERGREN (M)
          </note>
          <note>
            Anf. 6 Finansminister MAGDALENA ANDERSSON (S)
          </note>
          <note>
            Anf. 7 ANN-CHARLOTTE HAMMAR JOHNSSON (M)
          </note>
          <note>
            Anf. 8 LARS BECKMAN (M)
          </note>
          <note>
            Anf. 9 BORIANA ÅBERG (M)
          </note>
          <note>
            Anf. 10 SOFIA WESTERGREN (M)
          </note>
          <note>
            Anf. 11 Finansminister MAGDALENA ANDERSSON (S)
          </note>
          <note>
            Anf. 12 ANN-CHARLOTTE HAMMAR JOHNSSON (M)
          </note>
          <note>
            Anf. 13 Finansminister MAGDALENA ANDERSSON (S)
          </note>
          <note>
            § 8 Svar på interpellation 2020/21:584 om importmoms
          </note>
          <note>
            Anf. 14 Finansminister MAGDALENA ANDERSSON (S)
          </note>
          <note>
            Anf. 15 LARS BECKMAN (M)
          </note>
          <note>
            Anf. 16 Finansminister MAGDALENA ANDERSSON (S)
          </note>
          <note>
            Anf. 17 LARS BECKMAN (M)
          </note>
          <note>
            Anf. 18 Finansminister MAGDALENA ANDERSSON (S)
          </note>
          <note>
            Anf. 19 LARS BECKMAN (M)
          </note>
          <note>
            Anf. 20 Finansminister MAGDALENA ANDERSSON (S)
          </note>
          <note>
            § 9 Svar på interpellation 2020/21:586 om ny skatt på el
          </note>
          <note>
            Anf. 21 Finansminister MAGDALENA ANDERSSON (S)
          </note>
          <note>
            Anf. 22 NIKLAS WYKMAN (M)
          </note>
          <note>
            Anf. 23 Finansminister MAGDALENA ANDERSSON (S)
          </note>
          <note>
            Anf. 24 NIKLAS WYKMAN (M)
          </note>
          <note>
            Anf. 25 Finansminister MAGDALENA ANDERSSON (S)
          </note>
          <note>
            Anf. 26 NIKLAS WYKMAN (M)
          </note>
          <note>
            Anf. 27 Finansminister MAGDALENA ANDERSSON (S)
          </note>
          <note>
            § 10 Svar på interpellationerna 2020/21:587 och 588 om bonus–malus-systemet
          </note>
          <note>
            Anf. 28 Finansminister MAGDALENA ANDERSSON (S)
          </note>
          <note>
            Anf. 29 SOFIA WESTERGREN (M)
          </note>
          <note>
            Anf. 30 BORIANA ÅBERG (M)
          </note>
          <note>
            Anf. 31 LARS BECKMAN (M)
          </note>
          <note>
            Anf. 32 THOMAS MORELL (SD)
          </note>
          <note>
            Anf. 33 Finansminister MAGDALENA ANDERSSON (S)
          </note>
          <note>
            Anf. 34 SOFIA WESTERGREN (M)
          </note>
          <note>
            Anf. 35 BORIANA ÅBERG (M)
          </note>
          <note>
            Anf. 36 LARS BECKMAN (M)
          </note>
          <note>
            Anf. 37 THOMAS MORELL (SD)
          </note>
          <note>
            Anf. 38 Finansminister MAGDALENA ANDERSSON (S)
          </note>
          <note>
            Anf. 39 SOFIA WESTERGREN (M)
          </note>
          <note>
            Anf. 40 BORIANA ÅBERG (M)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            § 11 Svar på interpellation 2020/21:561 om områdespoliser i alla
            kommuner
          </note>
          <note>
            Anf. 42 Statsrådet MIKAEL DAMBERG (S)
          </note>
          <note>
            Anf. 43 KERSTIN LUNDGREN (C)
          </note>
          <note>
            Anf. 44 THOMAS MORELL (SD)
          </note>
          <note>
            Anf. 45 Statsrådet MIKAEL DAMBERG (S)
          </note>
          <note>
            Anf. 46 KERSTIN LUNDGREN (C)
          </note>
          <note>
            Anf. 47 THOMAS MORELL (SD)
          </note>
          <note>
            Anf. 48 Statsrådet MIKAEL DAMBERG (S)
          </note>
          <note>
            Anf. 49 KERSTIN LUNDGREN (C)
          </note>
          <note>
            Anf. 50 Statsrådet MIKAEL DAMBERG (S)
          </note>
          <note>
            § 12 Svar på interpellation 2020/21:610 om svensk lag och Encrochat
          </note>
          <note>
            Anf. 51 Statsrådet MIKAEL DAMBERG (S)
          </note>
          <note>
            Anf. 52 ARIN KARAPET (M)
          </note>
          <note>
            Anf. 53 MIKAEL DAMSGAARD (M)
          </note>
          <note>
            Anf. 54 Statsrådet MIKAEL DAMBERG (S)
          </note>
          <note>
            Anf. 55 ARIN KARAPET (M)
          </note>
          <note>
            Anf. 56 MIKAEL DAMSGAARD (M)
          </note>
          <note>
            Anf. 57 Statsrådet MIKAEL DAMBERG (S)
          </note>
          <note>
            Anf. 58 ARIN KARAPET (M)
          </note>
          <note>
            Anf. 59 Statsrådet MIKAEL DAMBERG (S)
          </note>
          <note>
            § 13 Svar på interpellation 2020/21:623 om ökande säkerhetshot
            mot Sverige
          </note>
          <note>
            Anf. 60 Statsrådet MIKAEL DAMBERG (S)
          </note>
          <note>
            Anf. 61 ALEXANDRA ANSTRELL (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 (forts.) Svar på interpellation 2020/21:623 om ökande säkerhetshot
            mot Sverige
          </note>
          <note>
            Anf. 62 PÅL JONSON (M)
          </note>
          <note>
            Anf. 63 Statsrådet MIKAEL DAMBERG (S)
          </note>
          <note>
            Anf. 64 ALEXANDRA ANSTRELL (M)
          </note>
          <note>
            Anf. 65 PÅL JONSON (M)
          </note>
          <note>
            Anf. 66 Statsrådet MIKAEL DAMBERG (S)
          </note>
          <note>
            Anf. 67 ALEXANDRA ANSTRELL (M)
          </note>
          <note>
            Anf. 68 Statsrådet MIKAEL DAMBERG (S)
          </note>
          <note>
            § 14 Svar på interpellation 2020/21:624 om bredbandsutbyggnaden
          </note>
          <note>
            Anf. 69 Statsrådet ANDERS YGEMAN (S)
          </note>
          <note>
            Anf. 70 MARIA STOCKHAUS (M)
          </note>
          <note>
            Anf. 71 Statsrådet ANDERS YGEMAN (S)
          </note>
          <note>
            Anf. 72 MARIA STOCKHAUS (M)
          </note>
          <note>
            Anf. 73 Statsrådet ANDERS YGEMAN (S)
          </note>
          <note>
            Anf. 74 MARIA STOCKHAUS (M)
          </note>
          <note>
            Anf. 75 Statsrådet ANDERS YGEMAN (S)
          </note>
          <note>
            § 15 Svar på interpellation 2020/21:634 om kraftsystemets funktion
            under sommaren
          </note>
          <note>
            Anf. 76 Statsrådet ANDERS YGEMAN (S)
          </note>
          <note>
            Anf. 77 JOAR FORSSELL (L)
          </note>
          <note>
            Anf. 78 Statsrådet ANDERS YGEMAN (S)
          </note>
          <note>
            Anf. 79 JOAR FORSSELL (L)
          </note>
          <note>
            Anf. 80 Statsrådet ANDERS YGEMAN (S)
          </note>
          <note>
            Anf. 81 JOAR FORSSELL (L)
          </note>
          <note>
            Anf. 82 Statsrådet ANDERS YGEMAN (S)
          </note>
          <note>
            § 16 Svar på interpellationerna 2020/21:560 och 574 om Bromma
            flygplats framtid
          </note>
          <note>
            Anf. 83 Infrastrukturminister TOMAS ENEROTH (S)
          </note>
          <note>
            Anf. 84 THOMAS MORELL (SD)
          </note>
          <note>
            Anf. 85 LARS THOMSSON (C)
          </note>
          <note>
            Anf. 86 Infrastrukturminister TOMAS ENEROTH (S)
          </note>
          <note>
            Anf. 87 THOMAS MORELL (SD)
          </note>
          <note>
            Anf. 88 LARS THOMSSON (C)
          </note>
          <note>
            Anf. 89 Infrastrukturminister TOMAS ENEROTH (S)
          </note>
          <note>
            Anf. 90 THOMAS MORELL (SD)
          </note>
          <note>
            Anf. 91 Infrastrukturminister TOMAS ENEROTH (S)
          </note>
          <note>
            § 17 Svar på interpellation 2020/21:571 om mobilitetspaketets
            framtid
          </note>
          <note>
            Anf. 92 Infrastrukturminister TOMAS ENEROTH (S)
          </note>
          <note>
            Anf. 93 THOMAS MORELL (SD)
          </note>
          <note>
            Anf. 94 Infrastrukturminister TOMAS ENEROTH (S)
          </note>
          <note>
            Anf. 95 THOMAS MORELL (SD)
          </note>
          <note>
            Anf. 96 Infrastrukturminister TOMAS ENEROTH (S)
          </note>
          <note>
            Anf. 97 THOMAS MORELL (SD)
          </note>
          <note>
            Anf. 98 Infrastrukturminister TOMAS ENEROTH (S)
          </note>
          <note>
            § 18 Svar på interpellationerna 2020/21:618 och 619 om vägunderhållet
            i Värmland
          </note>
          <note>
            Anf. 99 Infrastrukturminister TOMAS ENEROTH (S)
          </note>
          <note>
            Anf. 100 MARLÉNE LUND KOPPARKLINT (M)
          </note>
          <note>
            Anf. 101 PÅL JONSON (M)
          </note>
          <note>
            Anf. 102 THOMAS MORELL (SD)
          </note>
          <note>
            Anf. 103 Infrastrukturminister TOMAS ENEROTH (S)
          </note>
          <note>
            Anf. 104 MARLÉNE LUND KOPPARKLINT (M)
          </note>
          <note>
            Anf. 105 PÅL JONSON (M)
          </note>
          <note>
            Anf. 106 THOMAS MORELL (SD)
          </note>
          <note>
            Anf. 107 Infrastrukturminister TOMAS ENEROTH (S)
          </note>
          <note>
            Anf. 108 MARLÉNE LUND KOPPARKLINT (M)
          </note>
          <note>
            Anf. 109 PÅL JONSON (M)
          </note>
          <note>
            Anf. 110 Infrastrukturminister TOMAS ENEROTH (S)
          </note>
          <note>
            § 19 Svar på interpellation 2020/21:579 om avbytartjänst för
            animalieproducenter
          </note>
          <note>
            Anf. 111 Statsrådet JENNIE NILSSON (S)
          </note>
          <note>
            Anf. 112 STAFFAN EKLÖF (SD)
          </note>
          <note>
            Anf. 113 Statsrådet JENNIE NILSSON (S)
          </note>
          <note>
            Anf. 114 STAFFAN EKLÖF (SD)
          </note>
          <note>
            Anf. 115 Statsrådet JENNIE NILSSON (S)
          </note>
          <note>
            Anf. 116 STAFFAN EKLÖF (SD)
          </note>
          <note>
            Anf. 117 Statsrådet JENNIE NILSSON (S)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftligt svar på fråga
          </note>
          <note>
            § 24 Kammaren åtskildes kl. 20.58.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
