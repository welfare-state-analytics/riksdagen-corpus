<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--105</head>
          <docDate when="2021-04-09 00:00:00">2021-04-09 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 19 mars justerades.
          </note>
          <note>
            § 2 Avsägelse
          </note>
          <note>
            Tredje vice talmannen meddelade att Mia Sydow Mölleby (V) avsagt
            sig uppdraget som suppleant i EU ‑ nämnden.
          </note>
          <note>
            Kammaren biföll denna avsägelse.
          </note>
          <note>
            § 3 Meddelande om debatt med anledning av vårpropositionens avlämnande
          </note>
          <note>
            Tredje vice talmannen meddelade att debatten med anledning av
            vårpropositionens avlämnande skulle äga rum t or sdagen den 15
            april kl. 1 3 .00 .
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 630
          </note>
          <note>
            Till riksdagen
          </note>
          <note>
            Interpellation 2020/21:630 Brister i det nya omställningsstödet
          </note>
          <note>
            av Alexander Christiansson (SD)
          </note>
          <note>
            Interpellationen kommer att besvaras fredagen den 7 maj 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 8 april 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2020/21:167 till finansutskottet
          </note>
          <note>
            Motioner
          </note>
          <note>
            2020/21:3890, 3907 och 3920 till utbildningsutskottet
          </note>
          <note>
            2020/21:3946 och 3957 till civilutskottet
          </note>
          <note>
            2020/21:3931, 3949, 3962 och 3972 till miljö- och jordbruksutskottet
          </note>
          <note>
            2020/21:3935 och 3939 till socialutskottet
          </note>
          <note>
            2020/21:3933 till konstitutionsutskottet
          </note>
          <note>
            2020/21:3956 och 3963 till civilutskottet
          </note>
          <note>
            2020/21:3926 till civilutskottet
          </note>
          <note>
            2020/21:3896, 3945 och 3967 till utbildningsutskottet
          </note>
          <note>
            2020/21:3893, 3927 och 3966 till trafikutskottet
          </note>
          <note>
            2020/21:3964 till finansutskottet
          </note>
          <note>
            2020/21:3965, 3968 och 3970 till skatteutskottet
          </note>
          <note>
            2020/21:3973 till miljö- och jordbruksutskottet
          </note>
          <note>
            2020/21:3947, 3954 och 3959 till utrikesutskottet
          </note>
          <note>
            2020/21:3944 till kulturutskottet
          </note>
          <note>
            § 6 Svar på interpellation 2020/21:558 om klimatsäkring av utsatta
            städer
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! David Josefsson har frågat mig om jag är beredd att
            tillsätta en utredning för att klargöra ansvaret för klimatsäkringen
            av utsatta städer såsom Göteborg.
          </note>
          <note>
            Risken för naturolyckor förväntas öka i ett förändrat klimat.
            Det är an ­ geläget att Sverige har en god förmåga att förebygga
            och hantera natur ­ olyckor.
          </note>
          <note>
            Ansvaret för skydd av egendom ligger i första hand på egendomens
            ägare. Det ger en drivkraft att undvika byggande på riskfyllda
            områden och att vidta lämpliga skyddsåtgärder. Det gäller alla
            fastighetsägare och såväl enskilda personer och företag som lokala
            och statliga myndigheter.
          </note>
          <note>
            Frågan om ansvarsfördelningen är komplex. Det har tillsatts flera
            utredningar om detta, och det är inte självklart att en ny utredning
            ger de svar som efterfrågas. D ärför vill jag först se resultatet
            av de uppdrag som har getts som ett resultat av regeringens nationella
            strategi för klimatanpassning , som antogs 2018.
          </note>
          <note>
            Regeringen har en hög ambition för arbetet med klimatanpassning
            , och det är mycket arbete som pågår på såväl kommunal och regional
            som statlig nivå. Den statliga samordningen har ökat betydligt
            till följd av förslagen i den nationella strategin. Det innebär
            stora fördelar för bland annat kommunerna , som kan ta del av
            fler och bättre beslutsunderlag framtagna av statliga myndigheter.
          </note>
          <note>
            Ett tillägg har gjorts i plan- och bygglagen , så att kommunerna
            i översiktsplanen ska bedöma risker på grund av klimatförändringarnas
            påverk ­ an på den be byggda miljön. Länsstyrelserna ska stödja
            kommunerna med underlag och kunskap.
          </note>
          <note>
            Som David Josefsson konstaterar är vissa områden i Sverige mer
            utsatta. Området längs Göta älv har bedömts vara det område i
            Sverige där riskerna för ras och skred är störst. Därför gör regeringen
            särskilda insatser för att klimatsäkra det området. Regeringen
            har också nyligen tagit beslut om en högre stödnivå som innebär
            att kommunerna kring Göta älv nu kan få bidrag för hela kostnaden
            för skredsäkring.
          </note>
          <note>
            I maj ska Statens geotekniska institut och Myndigheten för samhällsskydd
            och beredskap redovisa ett regeringsuppdrag som handlar om att
            identifiera riskområden för ras, skred, erosion och översvämning
            som är klimatrelaterade. I detta ska hänsyn bland annat tas till
            att samhällsviktig verksamhet påverkas.
          </note>
          <note>
            MSB spelar en viktig roll för att klimatsäkra städer genom sin
            uppgift att verka för att förebyggande åtgärder mot naturolyckor
            vidtas. MSB ansvarar för genomförandet av EU:s övers v ämningsdirektiv
            i nära samarbete med länsstyrelserna. Göteborg ingår i de områden
            i Sverige med betydan ­ de översvämningsrisk som identifierats
            under direktivet. För dessa områden har länsstyrelserna tagit
            fram riskhanteringskartor och riskhanteringsplaner.
          </note>
          <note>
            År 2018 fick Boverket i uppdrag att vara samordnande myndighet
            för klimatanpassning i förhållande till ny och befintlig bebyggelse.
            De stöder kommunerna i deras planering för att förebygga extrema
            väderhändelser och naturolyckor. En gemensamt beslutad prioritering
            för de samverkande myndigheterna inom ramen för detta uppdrag
            är just frågan om ansvar och finansiering.
          </note>
          <note>
            För att få en samlad bild av samhällets sårbarhet för klimatförändringarna
            och hur arbetet med klimatanpassning i Sverige utvecklas har reger
            ­ ingen även inrättat ett nationellt expertråd för klimatanpassning
            knutet till SMHI. Rådets underlag ska ligga till grund för den
            reviderade nationella strategi för klimatanpassning som regeringen
            ska presentera 2023.
          </note>
          <note>
            Hur stort behovet av klimatanpassning blir i framtiden påverkas
            av beslut vi tar i dag om utsläppsminskningar. Som David Josefsson
            konstaterar kan kostnaderna bli väldigt omfattande. Regeringen
            har höga ambitioner i linje med vår klimatlag och målet om att
            Sverige senast år 2045 inte ska ha några nettoutsläpp av växthusgaser
            till atmosfären.
          </note>
          <note>
            Anf. 2 DAVID JOSEFSSON (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Den som läst om Göteborgs historia vet att staden från början
            är byggd i ett träsk. Med hjälp av holländska ingenjörer kunde
            marken dräneras och kvarteren breda ut sig mellan hamnkanalerna
            under 1600-talet.
          </note>
          <note>
            Vad inte riktigt lika många vet är att också älven i mångt och
            mycket är byggd av mänsklig hand. Egentligen var det Nordre älv
            som var huvudvägen från havet upp i älven. Den del av älven som
            löper genom centrala Göteborg var från början närmast träskmark,
            täckt av breda vassbälten. Det som de holländska ingenjörerna
            gjorde när staden anlades var alltså lika mycket att skapa farbart
            vatten som att skapa byggbar mark. Hundratals år av muddring har
            därefter befäst älvens sträckning.
          </note>
          <note>
            Detta är också en av anledningarna till att staden i dag är extremt
            exponerad för klimatförändringar. Det som historiskt varit Göteborgs
            livs ­ nerv, älven och hamnen, riskerar att i framtiden bli vår
            största fara. En stad byggd i ett träsk innebär utmaningar. När
            extremväder blir allt vanligare ökar också risken att Göteborg
            tidvis kan hamna under vatten.
          </note>
          <note>
            Fru talman! Att Göteborg blir särskilt utsatt beror på att tre
            faktorer samverkar. När stormar drar in från havet trycks havets
            vattenmassor upp mot land, samtidigt som tillflödet från älven
            ökar. Vattennivån ökar då från två håll. Lägg på det ett ihållande
            regn som nu inte har någonstans att ta vägen, då magasinen som
            älven utgör redan är fulla.
          </note>
          <note>
            Därför behöver Göteborgs stad klimatsäkras till väldigt stora
            kostnader – uppemot 30 miljarder, bedömer kommunen. Finansieringsansvaret
            för dessa kostnader är ganska oklart. Regeringen har tidigare
            hänvisat till enskilda fastighetsägare och kommuner. Det är också
            det som statsrådet inleder med i sitt interpellationssvar. Det
            är det lätta svaret, fru talman. Men precis som statsrådet konstaterar
            är frågan komplex, och även staten har ett ansvar, exempelvis
            genom statliga myndigheter som ansvarar för viktig infrastruktur.
          </note>
          <note>
            De åtgärder som statsrådet nämner att regeringen har vidtagit
            är absolut positiva. Men konsekvenserna av översvämningar vid
            extremväder i Göte ­ borg kan bli på en betydligt värre nivå än
            exempelvis ras, skred eller ero ­ sion, även om de riskerna på
            intet sätt ska förringas.
          </note>
          <note>
            Statsrådet hänvisar vidare till den nationella strategin för
            klimatanpassning och de uppdrag som kommer ur den. Problemet är,
            som jag ser det, fru talman, att regeringen i den nationella strategin
            slår fast att det ska vara enskilda fastighetsägare och kommuner
            som i huvudsak ansvarar för åtgärderna, vilket i Göteborg inte
            blir tillämpligt med tanke på såväl omfattningen av åtgärderna
            som konsekvenserna av översvämningar. Den strategin svarar helt
            enkelt inte upp till den specifika frågan.
          </note>
          <note>
            Därför menar jag att en särskild och dedikerad utredning borde
            tillsättas, en utredning som går igenom hur finansieringsansvaret
            skulle kunna se ut för åtgärder i den storleksklass som krävs
            i Göteborg. Det är i mitt tycke inte rimligt att tro att enskilda
            fastighetsägare tillsammans med Göteborgs stad ensamma kan finansiera
            eller genomföra sådana åtgärder. Därför får statsrådet gärna förtydliga
            vilka uppdrag inom ramen för den nationella strategin för klimatanpassning
            som han menar. Vilka svar är det vi får på frågan om finansieringsansvaret
            i exempelvis Göteborg?
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Jag tackar David Josefsson för interpellationen.
            Jag välkomnar Moderaternas intresse för klimatanpassningsfrågor.
            Det är inte någonting som jag har noterat tidigare, så det är
            välkommet med ett uppvaknande kring de risker som klimatförändringen
            medför för vårt land men också för hela världen.
          </note>
          <note>
            Precis som David Josefsson pekar på är konsekvenserna och riskerna
            väldigt stora. Kostnaderna kommer att bli dramatiska för världen.
            Det är därför regeringen har engagerat sig så mycket i klimatanpassningsfrågorna.
            Tyvärr kom den rödgröna regeringen till ett regeringskansli där
            det egentligen inte alls fanns något arbete framtaget. Vi fick
            börja väldigt mycket från början. Det har vi också gjort, och
            vi har tagit stora kliv framåt. Jag skulle säga att vi ligger
            långt framme när det gäller att ta tag i frågan kring klimatanpassning.
          </note>
          <note>
            Det handlar om att ta fram kunskap och förbereda oss så att vi
            vet vad som behöver göras och var de stora riskområdena finns
            någonstans. Det är svårt att agera om man inte har kunskap i ryggen.
            Vi har tagit fram en nationell strategi. Vi har en mycket bättre
            nationell samordning, vilket också behövs eftersom riskerna inte
            är jämnt fördelade över landet utan olika i olika delar av landet.
          </note>
          <note>
            Vi har skärpt lagstiftningen, till exempel plan- och bygglagen,
            för att poängtera och peka ut att det finns en ansvarig myndighet,
            Boverket, och länsstyrelserna som har ansvaret att hjälpa kommuner
            och regioner med det arbete som de har att göra. Det gäller också
            fastighetsägare, som i slutändan har ett ansvar för sina fastigheter.
            Det går inte att komma ifrån. Det är så den lagstiftning vi har
            i dag ser ut.
          </note>
          <note>
            Vi har också gått till konkret handling. Vi har sett till att
            vi avsätter pengar, resurser, för att åtgärda de allra mest sårbara
            områdena. Som Da ­ vid Josefsson väl känner till ligger Götaälvdalen
            i nära anslutning till Göte ­ borg. Det som händer uppe i älven
            påverkar också Göteborg.
          </note>
          <note>
            Där vet vi enligt våra experter att riskerna för ras och skred
            är störst. Skulle ett stort skred ske i Göta älv kommer det att
            påverka allting som sedan händer nedströms. Det börjar med vattenkvaliteten
            i Göteborg, vilket skulle vara en ganska dramatisk effekt. Det
            skulle kunna leda till stora kostnader. Men det kan också få andra
            konsekvenser för alla delar som ligger nedströms.
          </note>
          <note>
            Därför är det viktigt att vi börjar att åtgärda detta. Där har
            vi avsatt betydligt mycket mer medel. Det ligger 215 miljoner
            för insatser. Vi har nu också gett mer generösa stöd så att man
            kan få täckning för hela kostnaden att göra anpassningsåtgärder
            för att minska risken för skred och ras i Göta älv.
          </note>
          <note>
            Nu går vi vidare ytterligare. Vi har gett ett uppdrag till Statens
            geotekniska institut och Myndigheten för samhällsskydd och beredskap
            att identifiera riskområden för klimatrelaterade ras, skred, erosioner
            och också översvämningar, som är det interpellationen handlar
            om. Där ska man också titta på hur samhällsviktig verksamhet påverkas.
          </note>
          <note>
            Det är viktigt att ta fram underlag och kunskap för att sedan
            kunna agera på den kunskapen. Vi har avsatt pengar som kommunerna
            kan använda sig av för planering. Vi har också avsatt pengar via
            MSB för att kunna ge direktstöd till kommunerna. Det är utan tvekan
            så att den här regeringen har gjort mer än någon tidigare regering
            för att klimatanpassa Sverige.
          </note>
          <note>
            Men det är ett stort arbete. Varken kommunerna, regionerna, staten
            eller fastighetsägarna kommer att kunna göra allt. Vi måste samverka
            för att kunna komma framåt. Jag kommer självklart att prioritera
            den här frå ­ gan framåt. Den är väldigt avgörande. Det är därför
            som vi redan har gjort så mycket, och det är därför som vi kommer
            att fortsätta att arbeta aktivt med klimatanpassning av Sverige.
          </note>
          <note>
            Anf. 4 DAVID JOSEFSSON (M):
          </note>
          <note>
            Fru talman! Tack, statsrådet, för svaret! Men jag efterfrågade
            ju svar på frågan: Vad är det i den nationella strategin som ger
            svar på problematiken kring Göteborg? Jag håller helt med statsrådet
            om diskussionen om Göta älv och vilka problem det ger nedströms
            i Göteborg. Men min fråga handlar egentligen om: Vad är det som
            händer uppströms i Göta älv med problemen i Göteborg?
          </note>
          <note>
            Låt mig utveckla det lite. I takt med att vi upplever alltmer
            extrema väderförhållanden står Göteborg inför ett värstascenario
            där tre faktorer samverkar. Man kan egentligen säga att det blir
            en perfekt storm. Det som händer i ett sådant värstascenario,
            förutom det uppenbara i att de centrala delarna av Sveriges näst
            största stad blir översvämmade, är till exempel vad det ger för
            effekter på den baklandsinfrastruktur som finns kring Sveriges
            största hamn.
          </note>
          <note>
            I direkt anslutning till älven löper tre Europavägar i Göteborg.
            Här finns också flera järnvägsförbindelser, bland annat Hamnbanan
            och Marie ­ holmsbroarna. Det är den järnvägssträcka som kanske
            är viktigast i hela landet för varuförsörjningen.
          </note>
          <note>
            Konsekvensen blir inte bara att tiotusentals eller kanske hundratusentals
            människor direkt drabbas både i Göteborg och i orterna längre
            upp i älvdalen av översvämningar. Det innebär också att varuförsörjningen
            i ett kritiskt läge riskerar att slås ut.
          </note>
          <note>
            Man kan konstatera att samhällskostnaderna blir enorma vid ett
            sådant scenario. Att lägga över ansvaret för att förebygga detta
            på en enskild kommun eller enskild fastighetsägare är, fru talman,
            inte att ta de här problemen på riktigt stort allvar.
          </note>
          <note>
            Det handlar om åtgärder som hamnar på en helt annan nivå än att
            säkra befintliga fastigheter eller nybyggnationer. Jag skulle
            säga att Göteborgs stad ligger långt framme i en sådan klimatsäkring.
            Man renoverar bland annat kontinuerligt och höjer upp stadens
            kajer. I de stadsutvecklingsplaner som finns för den så kallade
            centrala Älvstaden är klimatsäkringen en naturlig del.
          </note>
          <note>
            Men det är inte vad den här frågan handlar om. De n handlar om
            betydligt mer genomgripande åtgärder än så. Det kanske absolut
            största behovet som Göteborgs stad ser är de så kallade stormportarna
            vid älvens mynning strax utanför Älvsborgsbron. Det är en åtgärd
            eller en teknisk installation som är till inte bara för att skydda
            Göteborg utan också skydda uppströms så att inte älven blir översvämmad.
          </note>
          <note>
            Stormportar finns inte i dag i Sverige. Men det är en lösning
            som bland annat finns i nederländska Rotterdam. Det handlar helt
            enkelt om en teknisk anordning som gör att havets tillflöde upp
            i älven kan hindras vid extrema väderförhållanden. Precis som
            när Göteborg anlades får vi i dag snegla på holländsk ingenjörskonst
            för att hitta lösningar på våra problem. Det kanske är en ödets
            ironi.
          </note>
          <note>
            Stormportarna beräknas kosta uppemot 15 miljarder kronor. Det
            kan per definition inte åläggas en enskild fastighetsägare. Det
            är inte heller en investering som Göteborgs stad har möjlighet
            att ta själv. Det är inte heller rättvist att Göteborgs stad ska
            ta den kostnaden. Det är inte rimligt. I grunden är det inte en
            lokal fråga. Det är en nationell fråga.
          </note>
          <note>
            Fru talman! Det är inte heller en fråga som det borde råda någon
            politisk oenighet om. Statsrådets partikamrat från Göteborg, Anna
            Sibinska, har förtjänstfullt arbetat i riksdagen för att få till
            precis det som jag efterfrågar i dag. Det är en utredning om finansieringsansvaret
            för klimatsäkringen av Göteborg.
          </note>
          <note>
            I en artikel i Göteborgs-Posten från den 7 oktober förra året
            intervjuas Sibinska om just detta. I artikeln säger hon också
            att ansvarsfördelningen måste utredas snarast och att staten måste
            gå in och ta delar av kostnaden.
          </note>
          <note>
            Det blir lite en ödets ironi igen om det blir en miljöpartistisk
            klimat ­ minister som säger stopp för ett miljöpartistiskt förslag.
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Jag tror att David Josefsson väldigt tydligt hörde
            i mitt anförande att jag inte säger stopp till klimatanpassningsåtgärder.
            Tvärtom har regeringen lagt in högsta växeln när det gäller klimatanpassning.
            Det är på grund av att vi vet kanske mer än någon annan hur stora
            riskerna är med det förändrade klimat som vi nu är på väg in i.
          </note>
          <note>
            Vi har ökat finansieringen rejält till direkta klimatanpassningsåtgärder
            som kommer att vara viktiga, men också till kommuner och regioner
            generellt. Det är såklart också en förutsättning för att man ska
            kunna göra sitt arbete lokalt.
          </note>
          <note>
            På grund av de extrema insatser som regeringen har gjort har
            vi också ett rekordstort överskott i kommuner och regioner i dagsläget.
            Det är välkommet eftersom det just kan användas till att förbereda
            sig för framtida risker.
          </note>
          <note>
            Med det tonläge jag hör från David Josefsson – vilket är välkommet,
            eftersom det visar på engagemang – skulle man kunna förvänta sig
            att Moderaterna hade prioriterat den här frågan. Men om man tittar
            i Moderaternas budgetmotion kan man konstatera att det inte ligger
            en krona mer till klimatanpassning än vad som ligger i regeringens
            förslag.
          </note>
          <note>
            Här behöver vi arbeta tillsammans för att öka kunskapen. Det
            är precis det som regeringen gör. Vi har kunskap som visar på
            att Götaälvdalen är ett särskilt riskområde, och där gör vi också
            direkta insatser.
          </note>
          <note>
            Fru talman! Jag tycker någonstans att med det engagemang som
            David Josefsson visar skulle man kunna förvänta sig lite mer engagemang
            från Moderaterna när det gäller att minska riskerna totalt sett.
          </note>
          <note>
            Då handlar det i slutänden om att minska utsläppen och klimatpåverkan.
            Hur mycket tekniska lösningar vi än hittar i form av slussportar
            eller andra åtgärder kommer problemen bara att bli allt större
            ju mer vi förvärrar klimatet och ju mer vi rör oss in i klimatkatastrofen.
          </note>
          <note>
            Fru talman! Där kan man konstatera att Moderaterna i princip
            varit emot varje förslag som lagts fram av regeringen när det
            gäller att minska klimatutsläppen. Man har motarbetat, stoppat
            och hindrat. Det har självklart gjort det svårare att komma framåt.
          </note>
          <note>
            Låt oss komma ihåg att när vi drev igenom flygskatten hotade
            Moderaterna bland annat att man skulle avsätta statsråd. Man skulle
            i princip fälla regeringen för att stoppa att flyget också ska
            betala för sin klimatpåverkan.
          </note>
          <note>
            När vi bestämde att kol som eldas i kraftvärmeverk i Sverige
            ska få betala för den klimatpåverkan den har var Moderaterna emot.
            Men det beslutet har nu lett till att vi har minskat utsläppen
            i Sverige kraftigt från värme- och energisektorn. Det minskar
            såklart problemen som kan komma i framtiden.
          </note>
          <note>
            Miljöpartiet fick genom regeringens agerande igenom att handels
            ­ systemet för utsläppsrätter i EU skulle skärpas. Det har lett
            till kraftigt höj ­ da kostnader för att släppa ut koldioxid.
            Det leder nu till att kolkraft läggs ned i hela Europa. Då var
            Moderaterna och den partigrupp som Moderat ­ erna tillhör i EU-parlamentet
            emot det och ville stoppa förslaget.
          </note>
          <note>
            Det finns punkt efter punkt där man kan visa på att Moderaternas
            handling och ord inte hänger samman. Om man är engagerad och vill
            motarbeta klimatförändringar som leder till ödesdigra konsekvenser
            för kommuner som Göteborg, men också för resten av Sverige och
            för resten av världen, krävs det också att man visar lite engagemang
            för att faktiskt åtgärda problemen vid källan, det vill säga att
            minska utsläppen som leder till klimatförändringarna. Där väntar
            vi fortfarande med stor spänning på Moderaternas engagemang.
          </note>
          <note>
            Vi har som sagt gjort ett stort antal insatser redan. Vi har
            också sett till att vi nu får bättre kunskap genom ett expertråd
            för klimatanpassning knutet till SMHI som kommer att kunna hjälpa
            oss med att ta fram åtgärder för att säkra just Göteborg men också
            många andra städer. Det är viktigt att komma ihåg att det här
            inte bara handlar om en enskild stad som vi kan göra punktinsatser
            i. Det finns stora områden med stor befolkning i Sverige som är
            utsatta för översvämningsrisker.
          </note>
          <note>
            Vi har dessutom många andra klimathändelser som kommer att kunna
            påverka oss extremt mycket med globala värmeböljor och liknande
            som kan påverka och öka dödstalen. Här krävs det alltså ett generellt
            och brett arbete.
          </note>
          <note>
            Anf. 6 DAVID JOSEFSSON (M):
          </note>
          <note>
            Fru talman! Jag noterar att statsrådet inte svarar alls på min
            fråga den här gången, så jag får väl ställa den igen: Vad är det
            för specifikt i strategin som svarar på just frågorna kring Göteborg?
          </note>
          <note>
            Vi kan ha en allmän debatt kring klimatpolitik. Vi kan konstatera
            att statsrådet säger att Moderaterna inte lägger en krona mer
            än regeringen på klimatsatsningar. Men vi lägger inte en krona
            mindre heller. Vi ligger i nivå.
          </note>
          <note>
            Vi kan konstatera att vi säger nej till er plakatpolitik. Vi
            säger nej till plastpåseskatter, till exempel, för vi driver en
            klimatpolitik som faktiskt gör skillnad. Det är också vad Klimatpolitiska
            rådet säger. De konstaterar att regeringens klimatpolitik inte
            fungerar. De lyfter fram ett antal förslag, bland annat omställning
            av industrin, som är just det som Moderaterna driver. Men det
            är alltså inte detta frågan handlar om i dag.
          </note>
          <note>
            Frågan i dag handlar om huruvida statsrådet förstår hur speciell
            frågan kring ett klimatsäkrare Göteborg är. Jag misstror absolut
            inte statsrådets vilja att ta tag i frågan, men ibland funderar
            jag på hur mycket man förstår av hur situationen är. Det handlar
            inte bara om skredrisker, ras eller ero ­ sion. Det är ett stort
            problem, men det problemet har såväl regeringen som kommunen och
            enskilda fastighetsägare tagit tag i.
          </note>
          <note>
            Som sagt: Förstår man vilka konsekvenser en sådan här situation
            kan ge för Göteborg – för tiotusentals och hundratusentals invånare
            i Göteborg och i älvdalen, men också för Sverige som land? Vad
            innebär det om till exempel baklandsinfrastrukturen för Göteborgs
            hamn slås ut? Vad innebär det för stadsutvecklingen om man förutom
            runt kajer inte kan säkra upp med stormportar vid Göta älv? Det
            är dessa frågor jag vill ha svar på.
          </note>
          <note>
            Statsrådet får jättegärna hålla långa anföranden om klimatpolitiken;
            den debatten kan vi ta. Men i dag vill jag ha svar på frågorna:
            Lyssnar statsrådet på Göteborg? Förstår statsrådet Göteborgs problem?
            Och är statsrådet beredd att tillsätta en utredning för att reda
            ut de här frågorna? Det här är saker som handlar om decennier
            framöver. Pengarna behöver vi inte nu, men vi måste fördela ansvaret
            nu.
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Jag har väldigt tydligt svarat på David Josefssons
            frågor. Vi har tillsatt ett stort antal utredningar och med dem
            som stöd också gjort ett stort antal förändringar för att verkligen
            skärpa Sveriges klimatanpassningsarbete radikalt, jämfört med
            det närmast nolltillstånd som rådde innan den rödgröna regeringen
            trädde in i Regeringskansliet. Då fanns det inget engagemang eller
            arbete för klimatanpassning att tala om.
          </note>
          <note>
            Men det är otvetydigt så att arbetet mot klimatkatastrofen också
            är ett arbete för att klimatanpassa. Dessa båda saker hänger ihop.
            Om man inte förstår det förstår man inte heller hur man kan motverka
            risker som till exempel dem som Göteborg nu möter.
          </note>
          <note>
            David Josefsson visar också sin okunskap genom att koppla ihop
            arbetet mot nedskräpning genom att minska användningen av plastpåsar
            med detta. Det är ju inte en klimatåtgärd utan en åtgärd för att
            just minska de problem med nedskräpning som vi har.
          </note>
          <note>
            Jag skulle verkligen önska att vi kunde få draghjälp från Moderaterna
            i båda dessa arbeten – både när det gäller klimatanpassning och
            när det gäller att minska behovet av klimatanpassning, det vill
            säga att faktiskt minska klimatkatastrofen. Där ser vi tyvärr
            inget stöd utan bara ett mot ­ arbetande från Moderaternas sida.
          </note>
          <note>
            Däremot är det glädjande att den politik som regeringen har genomfört
            faktiskt får positiva effekter i båda dessa delar. Vi gör större
            insatser än någonsin för klimatanpassning av Sverige, och vi gör
            också större insatser än någonsin – och större än något annat
            land i världen – för att minska utsläppen.
          </note>
          <note>
            Det leder också till effekter. Förra året minskade utsläppen
            i Sverige från den handlande sektorn, som är industri och energi,
            med 12 procent. Det var delvis som en följd av pandemin, men mycket
            till följd av de åtgärder som regeringen har vidtagit. Det gäller
            bland annat att ta ut ett pris på koldioxid från värmeverk och
            kraftvärmeverk, vilket Moderaterna motarbetade för att man ville
            fortsätta att elda kol i dessa kraftverk i Sverige.
          </note>
          <note>
            Vi kommer att fortsätta att arbeta från regeringens sida för
            att ta fram allt det underlag vi behöver för att kunna klimatanpassa
            hela Sverige, och där inkluderas även Göteborg.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:582 om effekter på biologisk
            mångfald av vindkraftverksutbyggnad till havs
          </note>
          <note>
            Anf. 8 Miljö- och klimatminister PER BOLUND (MP):
          </note>
          <note>
            Fru talman! Staffan Eklöf har för det första frågat mig hur stor
            del av EU:s havsområden som utgörs av grund och utsjöbankar och
            hur stor andel som skulle exploateras om EU-kommissionens planer
            förverkligas.
          </note>
          <note>
            För det andra har han frågat: När det nu finns så många osäkerheter
            om effekter på biologisk mångfald – är det då förenligt med försiktighets
            ­ principen att öka utbyggnaden trettiofalt och exploatera en
            så stor del av befintliga grund och utsjöbankar?
          </note>
          <note>
            För det tredje har han frågat om jag kommer att bejaka en sådan
            exploatering.
          </note>
          <note>
            För det fjärde har han frågat om jag kommer att agera för att
            utbyggnaden ska göras med försiktighet och med tillräckligt vetenskapligt
            underlag med avseende på negativa effekter på arter innan beslut
            fattas samt för att effekterna ska övervakas efter beslut och
            att vindkraftverk ska nedmonteras om stora negativa effekter på
            arter visar sig.
          </note>
          <note>
            Regeringen välkomnar EU-kommissionens strategi för havsbaserad
            förnybar energi , som syftar till att säkerställa att havsbaserad
            förnybar energi kan bidra till att nå EU:s ambitiösa energi- och
            klimatmål. En ut ­ byggnad av den havsbaserade vindkraften bedöms
            vara nödvändig för att möta de energi- och klimat politiska målen
            samt de framtida ökande el ­ behoven och en ändamålsenlig elnätsutveckling.
          </note>
          <note>
            Oavsett vilken andel grund och utsjöbankar som utgör EU:s havsområ
            ­ de hyser dessa marina naturtyper viktiga livsmiljöer för många
            arter. Jag delar uppfattningen att dessa miljöer är viktiga som
            refugier, födosöks ­ områden och föryngringsplatser. Flera av
            utsjöbankarna och andra grund ­ områden omfattas av områdesskydd,
            inte bara i Sverige utan också i andra medlemsstater, bland annat
            därför att dessa naturtyper omfattas av EU:s art- och habitatdirektiv.
          </note>
          <note>
            Teknikutvecklingen för havsbaserad vindkraft har gått snabbt
            de senaste åren , och det finns i dag möjlighet att bygga på större
            djup än tidigare. Bl and annat är flytande plattformar för havsbasera
            d vindkraft på frammarsch. Det finns därför förutsättningar att
            etablera vindkraft även på andra ställen än grund och utsjöbankar.
          </note>
          <note>
            Utbyggnad av havsbaserad vindkraft prövas, beroende på var i
            havsområdet vindkraft verken planeras, enligt miljöbalken eller
            lag en om Sveriges ekonomiska zon. I båda fallen ska det innan
            tillståndsprövningen göras en bedömning av om det aktuella projektet
            kan antas medföra betyd ­ ande miljöpåverkan . O m projektet bedöms
            medföra det ska verksamhetsutövaren göra en specifik miljöbedömning
            .
          </note>
          <note>
            Det innefattar att ett samrådsförfarande genomförs och att en
            miljökonsekvensbeskrivning tas fram . Innan ett eventuellt tillstånd
            ge s ska prövningsmyndigheten därefter bland annat säkerställa
            att en planerad vindkraftspark har en lämplig lokalisering, att
            bästa tillgängliga teknik används och att lämpliga och tillräckliga
            skyddsåtgärder vidtas för att hantera eventuella negativa effekter
            på miljön.
          </note>
          <note>
            Tillstånd innehåller i normalfallet även krav på kontrollprogram
            för att följa upp relevanta miljöeffekter under driftsskedet .
            Den påverkan som sker på arter och naturtyper ska bedömas från
            fall till fall. Generellt ska dock områden som är känsliga för
            marina arter och naturtyper undvikas vid havsbaserad etablering.
          </note>
          <note>
            H avsbaserad e vindkraftverk kan även ha positiva effekter för
            biologisk mångfald. Exempelvis kan v erkens betongfundament fungera
            som konstgjorda rev med en påbyggnad av musslor eller alger som
            kan locka till sig både ryggradslösa djur, fisk och marina däggdjur.
          </note>
          <note>
            Inom Regeringskansliet bereds för närvarande förslag till nationella
            havsplaner för Sverige inför regeringens beslut . Syftet med havsplanerna
            är att bidra till en långsiktigt hållbar utveckling. Planerna
            ska integrera näringspolitiska mål, sociala mål och miljömål.
            De ska också bidra till att god miljöstatus i havsmiljön nås och
            upprätthålls och att havets resurser används hållbart så att havsanknutna
            näringar kan utvecklas.
          </note>
          <note>
            H avsplan erna kommer att ge vägledning till myndigheter och
            kommuner vid planläggning och prövning av anspråk på användning
            av de områden som omfattas av plane rna , så att områdena kan
            användas för det eller de ändamål som de är mest lämpade för med
            hänsyn till områdenas beskaffenhet och läge samt de behov som
            finns. Planerna ska även främja samexistens mellan olika verksamheter
            och användningsområden. I havsplanerna kommer områden där energiutvinning
            bedöms vara den mest lämpliga användningen att pekas ut.
          </note>
          <note>
            Anf. 9 STAFFAN EKLÖF (SD):
          </note>
          <note>
            Fru talman! Jag tackar ministern för svaret.
          </note>
          <note>
            Den här frågan handlar om en strategi som EU-kommissionen föreslår
            och som den nuvarande regeringen välkomnar. Enligt den ska dagens
            12 gigawatt havsbaserad vindkraft ökas till 60 gigawatt 2030 och
            till 300 gigawatt år 2050 – fem respektive nästan trettio gånger
            mer än i dag, plus ett ohyggligt stort kabelnät. Det handlar alltså
            om en transformering av havsmiljön och om en exploatering av orörda
            miljöer vars like historien inte har sett.
          </note>
          <note>
            EU-kommissionen försvarar exploateringen ur miljösynpunkt i sitt
            dokument med ett enda argument: att det bara handlar om 3 procent
            av havsytan. Samma enda argument kopieras i regeringens pm: Som
            det är i dag byggs vindkraftverken bara på relativt grunda bottnar,
            och de torde inte utgöra mer än 3 procent av havsytan. Ska man
            alltså bebygga alla grunda bottnar?
          </note>
          <note>
            Det finns ett stort antal rapporter om negativa effekter för
            biologisk mångfald av vindkraft. Det handlar om döda örnar, falkar
            och andra fåglar, migrerande fladdermöss och kanske till och med
            insekter. Andra arter skyr verken och måste lämna sina yngelområden.
            Det här är bara ett axplock.
          </note>
          <note>
            Havsbaserad vindkraft påverkar även fiskars beteende. Stockholms
            universitet har visat att det ljud som genereras när en park byggs
            kan störa och till och med döda fisk. Störningar av viktiga biologiska
            funktioner kan förekomma på långt håll. Även vid drift kan ljud
            från vindkraftverk spridas och stressa fisken. Det finns mycket
            stora kunskapsluckor.
          </note>
          <note>
            Forskningen har visat att de flesta flyttande rovfåglar på sin
            väg söderut eller norrut passerar några få flaskhalsar i landskapet,
            till exempel Norra Kvarken och Falsterbo. Vindkraft på dessa ställen
            innebär en stor risk för dessa arter.
          </note>
          <note>
            Vad är det för miljöer vi talar om när vi talar om grund och
            utsjö ­ bankar? Vid FN:s konferens om biologisk mångfald, COP
            14, pekades nio områden ut som Östersjöns biologiskt viktigaste
            områden. I ett av område ­ na ingår tre av Östersjöns fyra stora
            utsjöbankar. Bankarna utgör grunda områden som ligger långt från
            kusten och är livsviktiga för vissa arter. Vissa är redan i dag
            Natura 2000-områden. Vissa av områdena är nästan opåverkade av
            människan, enligt Havs- och vattenmyndigheten.
          </note>
          <note>
            En stor utsjöbank, Södra Midsjöbanken, prövas nu för vindkraftsutbyggnad.
            Naturvårdsverket avråder; regeringen har inte bestämt sig.
          </note>
          <note>
            Ibland avfärdas riskerna för olika arter med att de är lokala.
            Men det projekt som vi diskuterar här avser ju att sådana här
            parker ska byggas snart sagt överallt. Det är just storskaligheten
            i projektet som är problemet. Är det verkligen förnuftigt att
            bygga vindkraftverk på nästan alla grund i EU och Sverige? Det
            finns stora osäkerheter om effekterna på biologisk mångfald. Borde
            vi inte vara försiktiga? Borde vi inte göra utbyggnaden i små
            steg och övervaka effekterna av varje steg innan vi tar nästa
            steg? Det är ju svårt att backa.
          </note>
          <note>
            Ministern säger att det i dag finns möjlighet att bygga vindkraft
            även på andra ställen än grund och utsjöbankar. EU-kommissionen
            tror dock inte i sin strategi att flytande vindkraftverk kommer
            att vara aktuella för kommersiell produktion förrän efter 2030.
            Det betyder att åtminstone fem gånger fler bottenfixerade vindkraftverk
            hinner byggas. Både Sverige och andra EU-länder har redan bebyggt
            många grund, så frågan är om grunden tar slut redan 2030.
          </note>
          <note>
            Om ministern har rätt, och det kanske han har, i att det är möjligt
            att bygga på andra ställen än grund och utsjöbankar är det väldigt
            glädjande nyheter. Men då finns det verkligen inget skäl att bygga
            i dessa biologiskt rika miljöer. Varje vindkraftverk som från
            och med nu byggs på ett grund är i så fall onödig miljöförstöring,
            till exempel Södra Midsjöbanken. Vi får hoppas att ansvariga myndigheter
            lyssnar på den här debatten.
          </note>
          <note>
            Anf. 10 Miljö- och klimatminister PER BOLUND (MP):
          </note>
          <note>
            Fru talman! Jag tackar Staffan Eklöf för en väldigt välkommen
            debatt. Jag är glad över att vi kan ha en diskussion om biologisk
            mångfald och vikten av denna. Jag kan erkänna att jag har saknat
            engagemang från riksdagen när Miljöpartiet har drivit de frågorna,
            så det är fantastiskt att vi kan få upp intresset för dem. Jag
            hoppas också att det engagemanget sprider sig till fler områden
            än bara motstånd mot vindkraft. Det har jag inte sett än så länge,
            men vi får väl se om det också dyker upp.
          </note>
          <note>
            Det är otroligt viktigt att vi värnar haven som livsmiljö. Haven
            är en viktig del av mänskligheten, och mänsklighetens behov täcks
            till stor del genom det som haven producerar. Det handlar om miljarder
            människor runt om i världen som är beroende av protein från haven.
          </note>
          <note>
            Vi vet också att det finns stora hot mot havens livsmiljö. Det
            handlar om klimatförändringen, som vi vet påverkar haven i extremt
            stor utsträckning, både genom uppvärmning och genom att koldioxiden
            i sig leder till en försurning som påverkar livsmiljön för väldigt
            många arter. Det handlar också om många andra risker, som överfiske.
            Det handlar om plastnedskräpning, där det finns en väldigt oroande
            utveckling. Fortsätter vi den utvecklingen kommer vi att ha mer
            plast än fisk i haven om bara några årtionden.
          </note>
          <note>
            Detta är en utveckling som regeringen väldigt kraftigt kämpar
            emot. Vi har varit en internationell förkämpe för havsmiljön,
            inte minst under Isabella Lövins ledning som miljöminister. Det
            är jag väldigt stolt över.
          </note>
          <note>
            Det är viktigt att komma ihåg att man i miljöpolitiken måste
            ha en helhetsbild. Man kan inte bara titta på varje enskild sakfråga
            för sig. Vi vet att vindkraften har en enormt stor betydelse i
            att minska användningen av kolkraft och fossil energi i EU över
            huvud taget. Den exploatering och utveckling som vi nu har sett
            inte minst i Sverige, där vindkraften växer enormt snabbt, gör
            att vi kan exportera rekordmycket el som ersätter både brunkol
            och stenkol i Europa och därmed också minskar Europas klimatpåverkan
            väldigt kraftigt.
          </note>
          <note>
            I den jämförelsen skulle jag säga att klimatförändringen och
            dess effek ­ ter på havsmiljön nog är en större utmaning än vindkraftsutbyggnaden
            på havet.
          </note>
          <note>
            Staffan Eklöf försöker få det till att vindkraftverk kommer att
            byggas överallt. Det är väldigt långt ifrån sanningen. Det är
            väldigt stora havs ­ områden som finns både runt Sverige och i
            EU, och det är ingen som har föreslagit att hela havsmiljön eller
            grunda bottnar över huvud taget ska bebyggas överallt.
          </note>
          <note>
            Det är också väldigt lätt att titta på hur regeringen har agerat
            när det gäller de här frågorna. Staffan Eklöf kan själv gå in
            och se att regeringen vid flera tillfällen har sagt nej till exploatering
            med havsbaserad vindkraft, just med hänvisning till att det är
            särskilt känsliga områden och arter som behöver skyddas och att
            det faktiskt har företräde i vissa fall.
          </note>
          <note>
            Samtidigt kommer regeringen att fortsätta vara en stark förespråkare
            och förkämpe för de förnybara energislagen. I den kampen saknar
            vi tyvärr Sverigedemokraterna. Sverigedemokraternas passion verkar
            tvärtom handla om att motarbeta förnybar energi i alla dess former,
            inte minst vindkraft. Det är svårt att komma ifrån misstanken,
            fru talman, att engagemanget mot vindkraft i verkligheten bara
            handlar om Sverigedemokraternas kärlek till kärnkraften och att
            man ser den fantastiska utbyggnad som nu sker av förnybar energi
            i Sverige och i Europa som ett hot mot kärnkraftsutvecklingen.
          </note>
          <note>
            Där är jag i så fall överens med Staffan Eklöf. Den förnybara
            energin är den som är billigast, som går snabbast att bygga ut
            och som också gör att både fossil energi och kärnkraft håller
            på att bli olönsamma. Där hänger vår politik ihop, det vill säga
            kampen för biologisk mångfald och klimat. Tyvärr saknar vi det
            från Sverigedemokraterna.
          </note>
          <note>
            Anf. 11 STAFFAN EKLÖF (SD):
          </note>
          <note>
            Fru talman! Först ska jag räta ut några frågetecken till följd
            av minis ­ terns anförande.
          </note>
          <note>
            Ministern har inte sett Sverigedemokraternas engagemang för biologisk
            mångfald på andra områden än vindkraft. Jag kan då säga att hans
            företrädare har sett det.
          </note>
          <note>
            Sedan var frågan om det skulle vara en överdrift att det handlar
            om att bygga vindkraftverk överallt. Den springande punkten är
            ju hur stor andel av EU:s och Sveriges havsyta som är grund. Om
            man nu ska bebygga 3 procent av havsytan och bara 3 procent av
            havsytan är grund blir det ju alla grund som blir bebyggda.
          </note>
          <note>
            Sedan gällde det gäller förnybar energi och klimatfrågan. Vi
            tar klimat ­ frågan på stort allvar. Vi satsar en halv miljard
            mer än regeringen på teknikutveckling för förnybar energi. Det
            sprids myter och myter vidhålls, både i kammaren och utanför kammaren.
          </note>
          <note>
            Låt oss titta på prövningen av tillstånd, som är viktig, och
            kopplingen till den strategi som inom EU är på väg att omsättas
            i beslut. I det befintliga förslaget till havsplaner finns mycket
            riktigt områden utpekade för vindkraftsindustrin. Men dessa är
            så gott som alltid just grund och utsjöbankar med rika och känsliga
            miljöer. I sanningens namn är det inte de allra rikaste och känsligaste
            miljöerna som är utpekade, såsom Måkläppen och Norra Midsjöbanken.
            Men det handlar om en sorglig rest om bara dessa blir kvar.
          </note>
          <note>
            Dessutom är det inte heller säkert att dessa blir kvar. Krav
            på fem eller till och med trettio gånger mer vindkraft än i dag
            – och redan i dag har vi rätt mycket – kommer naturligtvis att
            påverka myndigheternas bedömning. De ska ju väga in de behov som
            finns. Det står i deras instruktioner. I och med EU-besluten kommer
            ett mycket större behov av havsbaserade vindkraftverk att finnas.
            Kort och gott går kalkylen inte ihop med fem eller trettio gånger
            mer vindkraft och att samtidigt skydda känsliga livsmiljöer. Det
            gör det bara om man lyckas utveckla flytande vindkraft, vilket
            vore väldigt positivt.
          </note>
          <note>
            Det stämmer, som ministern nämnde i sitt svar, att vindkraft
            och arter kommer att kunna samexistera. Såvitt man vet kommer
            det att fungera för många arter – i alla fall genom vissa anpassningar,
            vilket ministern också gick in på, liksom att vissa arter till
            och med kan gynnas. Men det gäller ju varje ändring av livsmiljöer
            att vissa arter gynnas och andra missgynnas, till exempel när
            man gör ett kalhygge eller urbaniserar.
          </note>
          <note>
            Men, och det är en tumregel i biologin, ofta handlar det om arter
            som är generalister. De ovanliga arterna som lever i särpräglade
            miljöer och som är specialiserade får ofta stryka på foten. Ett
            exempel är att redan en vindkraftsexploatering av Södra Midsjöbanken
            skulle äventyra alfågelns överlevnadsstatus. Alfågeln skyr nämligen
            vindkraftverk och är helt beroende av utsjöbankar för överlevnad
            under vintern. Där övervintrar en stor del av norra Europas populationer,
            inte bara Sveriges. Byggnation på den utsjöbanken kan även vara
            spiken i kistan för Östersjöns tumlarpopulation.
          </note>
          <note>
            Det är mycket som är okänt. Jag nämnde i mitt första anförande
            ett antal exempel, men det finns fler. Man skrapar bara på ytan.
            Då är det väl oförnuftigt att besluta om en gigantisk utbyggnad
            i dag? Kan vi inte in ­ vänta tekniken för flytande vindkraftverk
            och satsa på den teknikutveck ­ lingen? Den är ju nära, säger
            ministern. När ska man annars använda för ­ siktighetsprincipen?
          </note>
          <note>
            Anf. 12 Miljö- och klimatminister PER BOLUND (MP):
          </note>
          <note>
            Fru talman! Försiktighetsprincipen har varit en grundbult i miljöpolitiken
            under årtionden och också självklart i Miljöpartiets arbete. Det
            är också den principen vi arbetar efter. Det är därför vårt engagemang
            för att motverka klimatförändringen aldrig kommer att vika, utan
            vi kommer att fortsätta kämpa för att ta varje steg som behövs
            för att vi ska kunna minska vår klimatpåverkan.
          </note>
          <note>
            Det går inte att komma ifrån att klimatförändringen, eller den
            klimatkatastrof som vi är på väg in i, också kommer att ha en
            dramatisk påverkan på haven. Vad Staffan Eklöf än säger saknar
            vi Sverigedemokraternas röst i den frågan. Det ointresse som Sverigedemokraterna
            under åren har visat för klimatfrågan har varit ödesdiger och
            har många gånger försvårat arbetet för att minska klimatpåverkan.
            Sverigedemokraternas melodi har snarare varit en ganska övergripande
            klimatförnekelse än att faktiskt ta kampen på det allvar som den
            förtjänar.
          </note>
          <note>
            Det är viktigt att poängtera att det som Staffan Eklöf efterfrågar
            har regeringen redan agerat efter, bland annat med försiktighetsprincipen
            som grundbult, det vill säga att när vi har sett att det har funnits
            en risk för att arter som är hotade skulle kunna riskera att påverkas
            negativt av en utbyggnad av vindkraft har regeringen agerat och
            sagt nej. Till exempel handlar det om tumlare, som Staffan Eklöf
            pratade om.
          </note>
          <note>
            Jag är själv utbildad marinbiolog och har ett väldigt stort engagemang
            för havsmiljön. Man kan säga att det var havsmiljöfrågorna som
            förde mig in i politiken från början. Självklart kommer jag och
            den här regeringen alltid att sätta havsmiljöfrågorna i första
            rummet. Det är också det vi gör.
          </note>
          <note>
            Det är också bland annat därför som vi så aktivt kämpar för att
            öka utrymmet för den förnybara energiproduktionen, som är ett
            måste för att vi ska kunna minska användningen av de fossila bränslena
            som är ett enormt hot mot hela världens utveckling men, vilket
            är viktigt att komma ihåg, också utgör ett hot mot haven och de
            många olika arter som Staffan Eklöf lyfter fram i sin interpellation
            och sina anföranden.
          </note>
          <note>
            Jag tycker att det alltid är välkommet med ett engagemang för
            biolo ­ gisk mångfald, men någonstans måste politiken också hänga
            ihop. När det gäller Sverigedemokraterna är det lätt att konstatera
            att den inte gör det. Staffan Eklöf nämner själv kalhyggen som
            ett exempel. Var finns Sverige ­ demokraternas engagemang för
            ett mer hållbart skogsbruk? Något sådant har inte kunnat konstateras,
            vad jag har sett i alla fall, utan tvärtom är man en förkämpe
            för att fortsätta med skogsbruk som leder till att många skogs
            ­ levande arter är hotade.
          </note>
          <note>
            När det gäller rovdjursförvaltningen är det samma sak. När det
            gäller anslag till skydd av värdefull natur, till exempel havsmiljön,
            är Sverige ­ demokraterna den kraft i riksdagen som vill göra
            stora neddragningar, det vill säga man vill skära ned på pengarna
            som går till att skydda de mest värdefulla land- och havsområdena.
            Där har den rödgröna regeringen age ­ rat kraftfullt och fått
            till en dramatisk förändring. I dagsläget är det 14 pro ­ cent
            av havsområdena runt Sverige som är skyddade i form av ma ­ rina
            re ­ servat.
          </note>
          <note>
            Jag skulle gärna se att Sverigedemokraternas engagemang fortplantade
            sig till andra områden än att bara handla om att motverka vindkraft.
            Till exempel har vi nu kommit överens om att vi ska stoppa bottentrålning
            i skyddade områden. Bottentrålning vet vi har en dramatisk effekt
            på den biologiska mångfalden, och den förstör i många fall för
            arter och livsmiljöer för arter, till exempel de arter som Staffan
            Eklöf lyfter fram.
          </note>
          <note>
            Kan vi räkna med Sverigedemokraternas engagemang i den frågan
            så att vi får ett stöd i att stoppa bottentrålning? Vi vet att
            det har en dramatisk effekt på den biologiska mångfalden. Jag
            vågar tyvärr inte räkna med det, för jag kan konstatera att Sverigedemokraternas
            politik inte hänger ihop. Man vill inte göra det som krävs för
            att vi ska skapa en hållbar miljö och nå våra miljömål till lands
            och till havs.
          </note>
          <note>
            Anf. 13 STAFFAN EKLÖF (SD):
          </note>
          <note>
            Fru talman! Jo, vi har ett engagemang, men det är ett engagemang
            som utgår från realism.
          </note>
          <note>
            Mycket av det ministern säger är väldigt bra, men någonting är
            väldigt tråkigt, och det är de här myterna om Sverigedemokraterna,
            till exempel att vi skulle vara klimatförnekande. Det är fel.
            Det handlar om olika strategier. Att ministern inte ser det är
            faktiskt lite skrämmande. Om EU mins ­ kar och Kina dubblerar
            sina ökningar spelar det ingen roll med EU:s minskningar.
          </note>
          <note>
            Teknikutveckling är kärnan i lösningen. Där kan vi få en global
            utväxling. Vi har bejakat sådana satsningar och sagt nej till
            ineffektiva satsningar som regeringen har föreslagit.
          </note>
          <note>
            Vindkraft har blivit populärt och fått en godhetsstämpel, och
            då tar man i ända från tårna. Resultatet blir ett lotteri om miljön
            som troligen kommer att få miljökonsekvenser för en oöverskådlig
            framtid. Det är ett gigantiskt biologiskt experiment. Det är det
            vi reagerar mot.
          </note>
          <note>
            Vem vet om vandringsmönster av ål, sill och torsk flyttas av
            de här industrietableringarna? Försiktigt framåtskridande är bättre.
            Är ministern beredd att riskera att miljön förstörs, och varför?
            Svensk elproduktion är nästan fossilfri redan i dag. Handlar det
            om att kärnkraften ska bort? Är det så illa?
          </note>
          <note>
            Tänk om det här är en miljöskandal under uppseglande? Jag vädjar
            till Per Bolund: Gör inte detta misstag! Äventyra inte den marina
            biologiska mångfalden för en mycket osäker klimatnytta.
          </note>
          <note>
            Anf. 14 Miljö- och klimatminister PER BOLUND (MP):
          </note>
          <note>
            Fru talman! Jag kan på en gång lugna Staffan Eklöf och konstatera
            att Miljöpartiet och den rödgröna regeringen är den starkaste
            förkämpen för den marina miljön som Sverige någonsin har sett.
            Det finns ingen regering som har gjort i närheten av de insatser
            som vi har gjort i Sverige och internationellt för att värna den
            marina miljön.
          </note>
          <note>
            Jag hoppas att Sverigedemokraterna kommer att fortsätta att visa
            ett engagemang och vara en aktiv part för det arbetet. Det är
            inte det vi har kunnat se genom historien, tyvärr. Det finns ju
            ingen anledning att stå här och vilseleda svenska folket i den
            frågan, utan det har varit ett aktivt motarbetande från Sverigedemokraterna
            i princip i alla miljöfrågor när det gäller både klimatarbetet
            och den biologiska mångfalden.
          </note>
          <note>
            Vi ser att det finns en möjlighet att kombinera detta och använda
            haven som en källa till ren, förnybar energi, som både Sverige
            och världen behöver. Redan nu leder den produktion som vi har
            fått på plats, med Sverigedemokraternas motstånd, till att vi
            kan ersätta många, många ton utsläpp från kolkraftverk. Det handlar
            enligt vissa beräkningar om 12 miljoner ton kolkraft i Centraleuropa
            som vi kan ersätta genom export av grön el från Sverige.
          </note>
          <note>
            Nu finns det förslag på havsplaner från Havs- och vattenmyndigheten
            som pekar på att det kan vara upp till 31 terawattimmar ytterligare
            i årlig elproduktion. Det kommer i sig att kunna ersätta ännu
            mer skadlig kolkraft i Centraleuropa. Det är en utveckling som
            Sverigedemokraterna borde välkomna om man, som Staffan Eklöf låtsas,
            verkligen är engagerad i klimatfrågan.
          </note>
          <note>
            I stället ser vi att man från Sverigedemokraterna sin vana trogen
            fort ­ sätter att sätta klackarna i backen och förhindra, stoppa,
            försvåra och för ­ sena klimatpolitik och miljöpolitik. Det kommer
            inte att leda fram till vare sig en hållbar värld eller till de
            ändamål som Staffan Eklöf lyfter fram i sin interpellation. Tvärtom
            kommer det att bli mycket svårare att kunna nå de mål som regeringen
            har satt upp om biologisk mångfald med Sverige ­ demokraternas
            arbete.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:568 om hyrköp och ombildning
            till ägarlägenheter
          </note>
          <note>
            Anf. 15 Justitie- och migrationsminister MORGAN JOHANSSON (S):
          </note>
          <note>
            Fru talman! Cecilie Tenfjord Toftby har frågat statsrådet Märta
            Stenevi om hon avser att verka för ett förslag som gör det möjligt
            att omvandla befintliga bostäder till ägarlägenheter samt verka
            för att regeringen tillsätter en utredning om ett hyrköpssystem
            enligt riksdagens tillkännagivande. Interpellationen har överlämnats
            till mig.
          </note>
          <note>
            Regeringen har vidtagit många åtgärder för att öka bostadsbyggandet
            och för att säkerställa tillgången till olika typer av boenden.
            Sedan regeringen tillträdde 2014 har bostadsbyggandet ökat kraftigt.
            År 2019 färdigställdes 90 procent fler bostäder än 2014. Det beror
            bland annat på regeringens investeringsstöd. 45 000 bostäder har
            beviljats investeringsstöd. Det är bostäder med lägre hyra som
            förmedlas med rimliga krav på den sökandes ekonomi .
          </note>
          <note>
            Regeringen har vidare gett en särskild utredare i uppdrag att
            föreslå åtgärder för att underlätta för förstagångsköpare att
            komma in på den ägda bostadsmarknaden.
          </note>
          <note>
            Med anledning av riksdagens tillkännagivande om ägarlägenheter
            och hyrköp höll Justitiedepartementet i november 2020 ett uppföljande
            samrådsmöte om frågorna med några av aktörerna på marknaden.
          </note>
          <note>
            Det finns ingen vedertagen definition av vad hyrköp av en bostad
            innebär. Vid samrådsmötet uttrycktes inte heller något tydligt
            intresse för en modell där en del av hyran är en delbetalning
            av ett framtida köp av lägenheten. Tvärtom framfördes farhågor
            kring hur tryggheten för den hyresgäst som betalar i förskott
            ska kunna tillgodoses med en sådan modell.
          </note>
          <note>
            I 2014 års betänkande Från hyresrätt till äganderätt lämna de
            s förslag för att göra det möjligt att omvandla befintliga hyreslägenheter
            till ägar ­ lägenheter. Flera remissinstanser ifrågasatte dock
            behovet av reformen. Efter samrådsmöte t kan det konstateras att
            det inte heller i dag finns något påtagligt intresse för ägarlägenheter
            på marknaden. En anledning till det är att bostadsrätten är en
            väl inarbetad boendeform för den som kan och vill investera i
            sitt boende.
          </note>
          <note>
            De synpunkter som framfördes av berörda aktörer vid samrådsmötet
            analyseras för närvarande inom Regeringskansliet.
          </note>
          <note>
            Anf. 16 CECILIE TENFJORD TOFTBY (M):
          </note>
          <note>
            Fru talman! Jag får tacka statsrådet Morgan Johansson för svaret.
            Det innehåller dock inte någon indikation på att regeringen har
            tänkt leva upp till det tillkännagivande som riksdagen riktade
            till regeringen våren 2016 – det är alltså fem år sedan – om att
            återkomma med ett förslag som gör det möjligt att omvandla hyreslägenheter
            i flerbostadshus till ägarlägenheter. Riksdagen har även riktat
            ett tillkännagivande till regeringen om att utreda hyrköpssystemet.
          </note>
          <note>
            Regeringen har sedan 2016 inte vidtagit några mer betydande beredningsåtgärder
            för att gå riksdagen till mötes, om vi inte tar med det enda möte
            som , enligt statsrådet Morgan Johansson , har hållits; ”Med anledning
            av riksdagens tillkännagivande om ägarlägenheter och hyrköp höll
            Justi ­ tiedepartementet i november 2020 ett uppföljande samrådsmöte
            om frågorna med några av aktörerna på marknaden.”
          </note>
          <note>
            Riksdagen har nu, i enlighet med förslaget i civilutskottets
            betänkande från 2020/21, återigen tillkännagett för regeringen
            att den bör återkomma med förslag som gör det möjligt att omvandla
            befintliga bostäder till ägarlägenheter samt att ett hyrköpssystem
            bör utredas.
          </note>
          <note>
            Fru talman! Eftersom svaret från statsrådet inte besvarar min
            fråga om regeringen tänker följa riksdagens upprepade tillkännagivanden
            frågar jag igen: Tänker statsrådet verka för ett förslag som gör
            det möjligt att omvandla befintliga bostäder till ägarlägenheter
            samt verka för att regeringen tillsätter en utredning om ett hyrköpssystem,
            enligt riksdagens upprepade tillkännagivanden?
          </note>
          <note>
            Anf. 17 LARS BECKMAN (M):
          </note>
          <note>
            Fru talman! Det har ju pågått en debatt, som har le tts av inte
            minst statsministern . Han pratar om att demokratin skulle vara
            hotad om inte Socialdemokraterna har regeringsmakten. Men vad
            kan vara ett större hot mot demokratin än en regering som inte
            följer riksdagens order, vilja och tillkännagivanden? Det här
            är ett typexempel på det. Sveriges riksdag har sagt att vi vill
            ge fler möjlighet att äga sin bostad. Det är sakfrågan. Därför
            har riksdagen i brett samförstånd gett regeringen en direkt order:
            Ta fram ett förslag, och kom tillbaka med en proposition!
          </note>
          <note>
            Varför är denna sakfråga så viktig, fru talman? Jo, det finns
            ett antal personer som inte har skramlat ihop pengar till en insats
            för att kunna köpa en lägenhet. Det finns ett antal unga som inte
            har rika föräldrar. Det finns ett antal unga som ska ges möjlighet
            att äga sin bostad. I andra länder finns det system för det. Där
            kan man flytta in i en hyresrätt, för vilken man betalar sin hyra
            varje månad. Efter kanske 15 år har man två möjligheter. Den ena
            innebär att man fortsätter att hyra som vanligt. Den andra innebär
            att den som äger fastigheten säger: ”Nu, Lars Beckman, får du
            möjlighet att äga din lägenhet, och en del av den hyra som du
            har betalat varje månad går till din insats.” Det finns alltså
            ett system.
          </note>
          <note>
            Det verkar dock som att Socialdemokraterna hatar att folk ska
            kunna äga sina bostäder. Man för diskussioner om att återinföra
            fastighetsskatten, vilket skulle tränga bort äldre från deras
            fastigheter. Det skulle också omöjliggöra för unga att köpa bostäder.
            Man vill återinföra amorterings ­ kravet i höst, vilket skulle
            innebära att ännu färre får möjlighet att köpa och äga sin bostad.
          </note>
          <note>
            Vi kan titta på hur unga vill bo. Det finns väldefinierade undersökningar,
            till exempel Ungdomsbarometern , där man har frågat unga hur de
            vill bo i framtiden. Där ser vi att de allra flesta av Sveriges
            unga faktiskt vill bo i villa. Det näst vanligaste är att man
            vill äga sin bostad, alltså bostadsrätt. Hyrköp skulle kunna vara
            en modell för att ta bort tröskeln för att kunna äga sitt boende.
            Det är en modell som skulle göra det möjligt för personer som
            kommer från familjer som inte har den kapitalinsats som krävs
            för att kunna köpa en bostad.
          </note>
          <note>
            Fru talman! Det är oerhört förvånande att regeringen inte på
            sex år, precis som Cecilie sa, har lyckats få till mer än ett
            möte. Det är ett direkt oförskämt svar. Det är ett oförskämt svar
            till alla unga som vill äga sitt boende. Det är ett oförskämt
            svar till Sveriges riksdag, till de 349 riksdags ­ ledamöter som
            är demokratiskt folkvalda och som i ett tillkännagivande har skickat
            en signal till regeringen.
          </note>
          <note>
            Fru talman! Det hotar demokratin när regeringen inte följer riksdagens
            vilja, när regeringen agerar på ett sätt som inte är förenligt
            med vår fina demokrati.
          </note>
          <note>
            Frågan som ställdes förtjänar ett svar. När kommer regeringen
            att följa riksdagens tillkännagivande? Och varför vill inte Socialdemokraterna
            att unga ska kunna äga sina bostäder?
          </note>
          <note>
            Anf. 18 DAVID JOSEFSSON (M):
          </note>
          <note>
            Fru talman! Jag vill tacka Cecilie Tenfjord Toftby för en bra
            och relevant interpellation.
          </note>
          <note>
            Precis som Lars Beckman nämnde sa nyligen Sveriges statsminister
            i ett ganska famöst medieutspel att demokratin är i fara om inte
            han blir omvald som statsminister. Men diskussionen om vår konstitutionella
            demokrati är mer trängande än hur statsministern ser på resultatet
            av nästa fria och allmänna val. I grunden handlar den här interpellationsdebatten
            om vår regeringsform och relationen mellan den folkvalda riksdagen
            och regeringen.
          </note>
          <note>
            Är det, fru talman, den parlamentariska viljan som ska styra
            regeringens arbete? Eller är riksdagens tillkännagivanden endast
            fritt valt arbete för regeringen att följa när man så behagar
            och ignorera när det inte passar?
          </note>
          <note>
            För fem år sedan fattade riksdagen beslut om två tillkännagivanden.
            Det ena handlade om att göra det möjligt att omvandla befintliga
            bostäder till ägarlägenheter. Det andra handlade om att utreda
            ett hyrköpssystem. Det skedde för fem år sedan. Sedan dess har
            bokstavligt talat ingenting hänt.
          </note>
          <note>
            När riksdagen tidigare i år behandlade betänkandet om hyresrätt
            från civilutskottet antog man därför två nya tillkännagivanden
            med samma innebörd. Det är beklämmande att frågan om statsrådet
            tänker följa de till ­ kännagivandena alls behöver ställas. Samtidigt
            visar historien att frågan är högst relevant, för svaret är inte
            givet.
          </note>
          <note>
            I debatten om betänkandet om hyresrätt den 11 februari i år sa
            den miljöpartistiske ledamot som deltog som svar på varför ingenting
            har hänt att ” det är andra frågor som bör prioriteras på området
            med hänsyn till läget på bostadsmarknaden ”. Justitieministers
            partikamrat gick ännu längre och sa att ”d et är en tämligen meningslös
            cirkus att hålla på och utfärda tillkännagivanden ”.
          </note>
          <note>
            En tämligen meningslös cirkus, fru talman. Ursäkta om jag blir
            upprörd, men det vi pratar om här är respekten för demokratin.
            Respekten för den konstitutionella processen. Respekten för det
            arbete som sker i den här kammaren, i den här talarstolen, i de
            här bänkarna.
          </note>
          <note>
            Man kan se de här kommentarerna från regeringspartierna på två
            sätt, fru talman.
          </note>
          <note>
            Det välvilliga sättet är att konstatera att de här ledamöterna
            var extremt trängda i debatten. De var satta att försvara att
            regeringen under fem år förhållit sig helt passiv. Då blir formuleringarna
            yviga och svaren ganska tvivelaktiga.
          </note>
          <note>
            Det andra sättet att se på kommentarerna är att de kanske speglar
            en reell syn på demokratin hos regeringens partier – att man faktiskt
            anser att riksdagens tillkännagivanden är fritt valt arbete och
            att riksdagens och de folkvaldas åsikter inte är det som regeringen
            ska prioritera i sitt arbete. Man kanske faktiskt tycker att det
            är en ”meningslös cirkus” som riksdagen håller på med när den
            utfärdar tillkännagivanden.
          </note>
          <note>
            Min fråga till justitieminister Morgan Johansson är väldigt enkel:
            Delar justitieministern sin partikamrats åsikt att det är en meningslös
            cirkus som riksdagen håller på med när den utfärdar tillkännagivanden?
          </note>
          <note>
            Anf. 19 Justitie- och migrationsminister MORGAN JOHANSSON (S):
          </note>
          <note>
            Fru talman! Vi kan börja med principfrågan om den parlamentariska
            demokratin. Den fungerar på det sättet, och har alltid gjort så,
            att den svenska regeringen sitter på mandat av riksdagen. Så fungerar
            det i en par ­ lamentarisk demokrati.
          </note>
          <note>
            Sedan har vi en möjlighet till minoritetsregeringar i Sverige,
            vilket gör att det då och då kan uppkomma majoriteter i enskilda
            sakfrågor i förhållande till regeringen. Då får regeringen hantera
            dem, och det gör man när man hanterar tillkännagivandena.
          </note>
          <note>
            Den plikt som vi i regeringen har i förhållande till tillkännagivandena
            är att återkommande rapportera till riksdagen hur vi hanterar
            dem. Precis den plikten uppfyller vi också varje år i en särskild
            skrivelse till riksdagen och även i interpellationsdebatter som
            denna men också i de aktiviteter som vi har på de respektive områdena.
          </note>
          <note>
            Så har vi hanterat också dessa tillkännagivanden. Det vill säga
            att efter tillkännagivandena har vi tagit kontakt med branschen
            och sett om det finns något intresse för den här typen av aktivitet,
            för den här typen av lagändringar. Är det något som bör prioriteras?
          </note>
          <note>
            Jag kan bara konstatera att de kontakter vi haft visar på att
            det inte finns något intresse för detta. Man kan inte piska en
            död häst, fru talman. Är det så att det inte finns något intresse
            för en sådan här reform, ja, då måste rimligen också Moderaterna
            kunna ta till sig argumentationen att det kanske är andra saker
            på det här området som är viktigare.
          </note>
          <note>
            Är jag överraskad över att det inte finns något intresse för
            detta från branschens sida? Nej, det är jag faktiskt inte. Det
            visade sig ju när Moderaterna drev igenom lagstiftning om ägarlägenheter
            att det blev en komplett flopp. Man gjorde det i ny form 2009,
            och sedan 2009 har det byggts ytterst minimalt få ägarlägenheter,
            nästan inga alls. Jag tror att vi nu är uppe i 2 100 av sammanlagt
            2,3 miljoner lägenheter på den svenska bostadsmarknaden. Det är
            alltså mindre än 1 promille som utgörs av ägar ­ lägenheter. Inte
            ens när ni drev igenom reformen fanns det något som helst intresse
            för detta i praktiken. Jag tycker att också Moderaterna rimligen
            måste ta det till sig.
          </note>
          <note>
            Nu vill ni ta ett steg till och säger: ”Okej, man vill inte bygga
            några nya ägarlägenheter. Det finns inget intresse för det. Men
            då kanske man i stället ska ombilda hyresrätter till ägarlägenheter.”
            Nu är det det ni är inne på.
          </note>
          <note>
            Mitt svar i den sakfrågan är att det Sverige behöver nu inte
            är färre hyreslägenheter. Det är fler hyreslägenheter. Det är
            precis på det sättet man tillgodoser behoven som finns, till exempel
            hos ungdomar och människor som inte har stora förmögenheter på
            banken eller rika föräldrar. För dem är det viktigt att det finns
            hyreslägenheter att hyra.
          </note>
          <note>
            Det är också mitt svar till Lars Beckman, som försöker tala för
            de här ungdomarna när han i själva verket för en politik som är
            raka motsatsen. Om man säljer ut hyreslägenheterna, om man minskar
            beståndet av hyreslägenheter, då kommer också tillgången till
            hyreslägenheter att minska. Då kommer det att bli mindre möjligheter
            för de människor som inte har en förmögenhet på banken eller rika
            föräldrar att flytta hemifrån.
          </note>
          <note>
            Här finns det en ideologisk konflikt i sakfrågan. Så är det.
            När vi går in med stora investeringsstöd – vi har ju nästan fördubblat
            bostadsbyggandet under vår mandatperiod till följd av investeringsstöd
            med statliga pengar – satsar vi på att bygga hyresrätter så att
            också de människor som inte har stora förmögenheter och inkomster
            klarar av att flytta hemifrån. Det har varit mycket lyckosamt
            – vi har som sagt fördubblat bostadsbyggandet under vår mandatperiod.
            Den senaste siffran, från 2019, är 55 000 bostäder varav nästan
            hälften hyresrätter.
          </note>
          <note>
            Det investeringsstödet vill Moderaterna ta bort. Det skulle innebära
            ett dråpslag mot bostadsbyggandet i Sverige.
          </note>
          <note>
            Anf. 20 CECILIE TENFJORD TOFTBY (M):
          </note>
          <note>
            Fru talman! Ja, statsrådet Morgan Johansson pratar gärna om vad
            regeringen har gjort. Men han slingrar sig rejält när det gäller
            det ansvar som regeringen faktiskt har att rätta sig efter riksdagens
            tillkännagivanden. Det tyder på bristande respekt för riksdagen,
            fru talman, och jag finner det mycket ovärdigt.
          </note>
          <note>
            Det finns inget intresse för att omvandla hyresrätter till ägarlägenheter,
            försvarar statsrådet Johansson sig med och hänvisar till ett samtal
            med några delar av branschen. Det finns heller inget intresse
            för hyrköp, fort ­ sätter statsrådet. Han lyfter i stället fram
            farhågor som kom fram på vad som verkar vara det enda möte regeringen
            bemödat sig att genomföra med anledning av tillkännagivandet.
          </note>
          <note>
            När man utgår från det som finns och inte vet vad ett visst förslag
            kommer att innehålla, då är det inte mer än naturligt att man
            lyfter fram farhågor. Det ligger på regeringens bord att ta fram
            ett förslag som hanterar de utmaningar som branschen säger sig
            se och lyfta fram de fördelar som möjligheten att omvandla hyresrätter
            till ägarlägenheter faktiskt ger, fördelar som bland andra min
            kollega Lars Beckman lyfter fram.
          </note>
          <note>
            Om statsrådet saknar svar på varför en ombildning av hyresrätter
            till ägarlägenheter är positivt eller varför hyrköp är en möjlighet
            för människor att ta sig in på marknaden för ägda bostäder kan
            han ta del av följande skrivning i Moderaternas bostadspolitiska
            motion:
          </note>
          <note>
            ” Ombildning från hyresrätt till bostadsrätt eller ägarlägenhet
            innebär en möjlighet för de boende att få större inflytande över
            sina bostäder. Det innebär också att det är möjligt att relativt
            snabbt få fler ägda bostäder i områden som idag domineras av hyresrätter
            och där marknadsförutsättningarna för nyproduktion av bostadsrätter
            eller ägarlägenheter är små. Att möjliggöra större inslag av ägt
            boende i områden dominerade av hyresrätter innebär också att personer
            som bor där idag inte behöver flytta från området för att kunna
            inleda sin boendekarriär, vilket främjar samhällets sociala sammansättning.
            ”
          </note>
          <note>
            Hyrköp, fru talman, är ett samlingsbegrepp för olika modeller
            som går ut på att ett hushåll initialt hyr en bostad i syfte att
            på sikt äga den. Hyrköp är en mycket utbredd och vanligt förekommande
            affärsuppgörelse när det gäller köp eller hyra av lösöre, men
            det är fortfarande mycket ovanligt när det gäller uthyrning och
            försäljning av bostäder.
          </note>
          <note>
            Fru talman! Det arbete som statsrådet Morgan Johansson och regering
            ­ en lagt ned på att ta fram ett förslag efter riksdagens tillkännagivande
            är minimalt, nästan obefintligt.
          </note>
          <note>
            Statsrådet Morgan Johansson lyfter själv fram den årliga skrivelsen
            75, som visar hur regeringen hanterar riksdagens tillkännagivanden;
            den kom nu i veckan. Där kunde vi läsa att vi tidigast våren 2022
            kan vänta oss ett förslag om omvandling av hyresrätter till ägarlägenheter
            och en utredning om hyrköp. Det är alltså som tidigast sex år
            efter att beslutet fattades av riksdagen här i denna sal.
          </note>
          <note>
            Jag undrar därför, fru talman: Anser statsrådet Morgan Johansson
            att sex år, ett möte och en analys gjord av Regeringskansliet
            är en rimlig hantering av riksdagens tillkännagivanden?
          </note>
          <note>
            Anf. 21 LARS BECKMAN (M):
          </note>
          <note>
            Fru talman! Jag vill först hålla med statsrådet Morgan Johansson.
            Jag är helt övertygad om att detta är en ideologisk fråga. Vi
            moderater värnar alla boendeformer: hyresrätt, bostadsrätt, ägarlägenheter,
            villor, fritidshus – you name it. Socialdemokraterna däremot verkar
            vara på hetsjakt mot dem som vill äga sitt boende.
          </note>
          <note>
            Jag tycker att det är djupt bekymmersamt att ledande socialdemokrater,
            statsrådskollegor till Morgan Johansson, vill återinföra den förhatliga
            fastighetsskatten. Men det är rent ideologiskt. Jag delar den
            uppfattningen – det är ideologi.
          </note>
          <note>
            Men, fru talman, för mig är det obegripligt varför en socialist
            inte vill ge människor möjlighet att äga sitt boende utan vill
            frånta dem som kommer från mindre bemedlade familjer möjligheten
            att faktiskt äga sitt boende.
          </note>
          <note>
            Jag kan om jag inte har pengar till en kontantinsats flytta in
            i en hyresrätt med en månadskostnad, och efter 15–20 år får jag
            två val: antingen fortsätta hyra precis som vanligt, även om många
            menar att det är en fattigdomsfälla för den som har bott i hyresrätt
            i hela sitt liv, eller få äga mitt boende och använda en del av
            varje månadsbetalning som en kapitalinsats. Det är så den modellen
            ser ut, fru talman.
          </note>
          <note>
            Men detta är ideologi. Morgan Johansson och hans socialistiska
            vänner vill inte att människor ska äga sitt boende. Varför vill
            man inte det? Jag kan förstå att Hyresgästföreningen kampanjar
            mot detta, och det kanske är en av de aktörer som Morgan Johansson
            träffade på kafferepet som inte tyckte att ägarlägenheter är någon
            bra idé. Det framgår inte av svaret. Men, fru talman, frågan kvarstår:
            Varför vill socialister inte att människor ska få äga sitt boende?
          </note>
          <note>
            Anf. 22 DAVID JOSEFSSON (M):
          </note>
          <note>
            Fru talman! Tack, statsrådet, för svaret! Denna interpellationsdebatt
            handlar egentligen inte om hyrköpssystem eller ägarlägenheter,
            för den debatten är redan avgjord. Den avgjordes i februari i
            denna kammare, då en bred majoritet i riksdagen riktade två tillkännagivanden
            till regeringen. Och den avgjordes innan dess, 2016, då riksdagen
            också riktade två tillkännagivanden till regeringen, som den ännu
            inte har hanterat.
          </note>
          <note>
            Den här debatten handlar om respekten för vår demokrati, om respekten
            för arbetet i den här kammaren, om huruvida riksdagens tillkännagivanden
            är för regeringen att följa, fru talman, eller om de utgör fritt
            valt arbete, att prioritera om det passar. Den handlar om ifall
            riksdagens arbete är, som justitieministerns partikamrat uttryckte
            det, en ” tämligen meningslös cirkus ” eller inte.
          </note>
          <note>
            I debatten i februari hade representanterna för regeringspartierna
            kunnat be om ursäkt för regeringens saktfärdighet och konstatera
            att det nu skulle bli ändring. I debatten i dag hade justitieministern
            kunnat konstatera att regeringen givetvis följer riksdagens tillkännagivanden
            och att arbetet med att utreda hyrköpssystem och ändrad lagstiftning
            kring ägarlägenheter ska påbörjas snarast. Justitieministern hade
            kunnat konstatera att riksdagens arbete givetvis inte är en meningslös
            cirkus och ta avstånd från alla sådana uttalanden. Där är vi inte.
          </note>
          <note>
            Statsministern säger i SVT att demokratin är i fara om inte han
            får sitta kvar. Jag undrar, fru talman, om inte faran för det
            parlamentariska arbetet är mer trängande än så.
          </note>
          <note>
            Anf. 23 TREDJE VICE TALMANNEN:
          </note>
          <note>
            Interpellationen handlar om hyrköp och ombildning till ägarlägenheter,
            så som interpellanten har markerat.
          </note>
          <note>
            Anf. 24 Justitie- och migrationsminister MORGAN JOHANSSON (S):
          </note>
          <note>
            Fru talman! Det är faktiskt en viktig markering. Man hör ju att
            Moderaterna vill lyfta detta till något slags allmän principdiskussion
            om demokratin. Jag tror att det beror på att Moderaterna helt
            enkelt är trängda av den diskussionen när man nu ska göra upp
            med Sverigedemokraterna och ta stöd av dem, som tanken är för
            nästa mandatperiod. Då klarar man inte riktigt av den diskussionen
            här och vill föra över fokus någon annanstans.
          </note>
          <note>
            Nej, den konstitutionella delen är klar när det gäller tillkännagivanden.
            Regeringens plikt är att regelbundet redovisa för riksdagen hur
            vi hanterar tillkännagivanden. Det är precis det vi gör i den
            årliga skrivelsen, och det har vi gjort även när det gäller detta
            tillkännagivande.
          </note>
          <note>
            När det gäller sakfrågan säger vi att problemet för Moderaterna
            är att det inte finns något intresse av ägarlägenheter. Detta
            framkom inte bara på samrådsmötet, utan det visar också verkligheten.
            Moderaterna införde denna möjlighet 2009; det är tio år sedan.
            Sedan dess har det byggts minimalt med ägarlägenheter. Om det
            hade funnits ett jättestort intresse i branschen och bland konsumenterna
            för denna boendeform hade det väl byggts tiotusentals ägarlägenheter.
            Men så är det inte, utan hittills har det alltså byggts 2 100
            stycken på tio år. Det finns inget som hindrar branschen att bygga
            ägarlägenheter. Det kan man göra när som helst efter reformen,
            men det finns alltså inget intresse. Än mindre är intresset för
            att ombilda från hyresrätt till ägarlägenhet.
          </note>
          <note>
            Jag har inget alls emot några som helst boendeformer. Jag har
            själv bott i hyresrätt, bostadsrätt och villa, och alla de tre
            boendeformerna har fungerat alldeles utmärkt. Men det måste finnas
            en balans för detta.
          </note>
          <note>
            Moderaterna hade med sin politik riktat ett dråpslag just mot
            hyresrätterna. Det Sverige behöver nu är inte färre utan fler
            hyresrätter. Det är därför vi har utformat investeringsstödet
            på ett sådant sätt att vi nu har drivit fram att man bygger fler
            hyresrätter än på många år. Det är det sätt som många som har
            låga inkomster och saknar stora förmögenheter på banken kan använda
            sig av för att kunna flytta hemifrån.
          </note>
          <note>
            När det sedan gäller hyrköp finns det alltså ingen riktig definition
            av hur ett hyrköpssystem skulle kunna utformas. Men vad jag förstår
            på hur ni beskriver hyrköpssystemet ska det bygga på att hyresvärden
            på något sätt agerar bank åt hyresgästen. Lars Beckman nickar.
          </note>
          <note>
            Tänk igenom det där en stund. Hyresvärden ska spara hyresgästens
            pengar i tio eller femton år, och sedan, efter tio eller femton
            år, ska hyresgästen kunna ta ut pengarna och använda dem för att
            köpa sin hyreslägenhet. Vad händer om hyresvärden går i konkurs
            eller kommer på obestånd? Vad blir det då av hyresgästens pengar?
            Vart kommer de att ta vägen? Normal bankverksamhet har vi ganska
            höga krav på. Det ska vara sjysta förhållanden, och man ska kunna
            ta vara på människors pengar. Men vad skulle hända om hyresvärden
            kom på obestånd? Var hamnar hyresgästens pengar då? De brinner
            förmodligen inne. Det är denna typ av frågor man måste tänka igenom
            innan man bara säger att man ska inrätta ett sådant här system.
          </note>
          <note>
            Jag har självklart inget alls emot att folk köper sina lägenheter.
            Jag har gjort det själv, och även köpt villa. Men man måste ändå
            ha säkra former för dem som gör dessa stora investeringar. Det
            är därför jag menar att det finns mycket betänkligheter att reda
            ut innan man ger sig in i ett sådant system.
          </note>
          <note>
            Anf. 25 CECILIE TENFJORD TOFTBY (M):
          </note>
          <note>
            Fru talman! Denna debatt blev mycket mer principiell och mycket
            viktigare än jag kunde ha trott även om jag visste att detta var
            viktigt. Det här är en oerhört viktig debatt!
          </note>
          <note>
            Nu har vi lyssnat till ett flertal inlägg från statsrådet Morgan
            Johansson, där han ägnat mer tid åt att berätta om andra saker
            regeringen har gjort och åt att smutskasta andra partiers politik
            än åt att faktiskt svara på frågan.
          </note>
          <note>
            Nu tog han upp att intresset för Moderaternas förslag är lågt.
            Jo, men Moderaterna har inte egen majoritet i Sveriges riksdag.
            Det var inte Moderaterna som riktade tillkännagivandet till regeringen
            två gånger om. Det var en majoritet i Sveriges riksdag som består
            av ett antal partier. Det hade självklart varit jättebra om Moderaterna
            hade haft egen majoritet, men det har vi inte. Detta är alltså
            inte Moderaternas tillkännagivande. Det är riksdagens tillkännagivande,
            fru talman.
          </note>
          <note>
            Morgan Johansson kritiserar tanken bakom hyrköp och tycker att
            det är odefinierbart. Ja, det är klart. Det är därför som regeringen
            ska utreda, definiera och föreslå enligt det uppdrag som regeringen
            har fått från riksdagen i tillkännagivandet.
          </note>
          <note>
            Detta är en fråga, fru talman, som inte bara är viktig för det
            faktiska ärendet om ägarlägenheter och hyrköp. Detta har principiell
            bäring. Det handlar nämligen om regeringens respekt för riksdagens
            tillkännagivanden.
          </note>
          <note>
            Fru talman! Jag är mycket besviken över hanteringen. Jag är också
            mycket bedrövad över regeringens respektlösa attityd gentemot
            Sveriges riksdag. Det ska inte behöva ta minst sex år. En beredning
            måste bestå av mer än ett möte. Och regeringen har faktiskt att
            följa riksdagens tillkänna ­ givanden, inte bara det som gäller
            detta ärende utan alla tillkännagivanden som riksdagen riktar
            till regeringen.
          </note>
          <note>
            Anf. 26 Justitie- och migrationsminister MORGAN JOHANSSON (S):
          </note>
          <note>
            Fru talman! Regeringen hanterar detta tillkännagivande precis
            som alla andra tillkännagivanden, det vill säga vi redovisar löpande
            till riksdagen hur vi agerar. Det gör vi också i denna fråga.
            Här har vi haft de samrådsmöten som vi har haft.
          </note>
          <note>
            Det framkommer som sagt, som vi trodde, att det inte finns något
            större intresse i branschen för detta. Hade det funnits ett intresse
            för ägarlägenheter hade det byggts ägarlägenheter. Men det sker
            inte. Alltså finns det inget större intresse för det.
          </note>
          <note>
            Sedan kan Moderaterna inte riktigt reda ut vad de menar med just
            hyrköp och vad man ska göra om den typ av situation som jag precis
            beskrev uppkommer. Tanken är, vad jag förstår, att man ska betala
            en högre hyra under 10–15 år. Och pengarna ska läggas undan av
            hyresvärden så att hyresgästen sedan kan köpa lägenheten. Tanken
            är alltså att hyresvärden ska agera bank åt hyresgästen. Jag pekar
            på den stora risken med det.
          </note>
          <note>
            Om det nu är så att jag har pengar över, som jag kan spara till
            ett framtida bostadsköp, kan jag lika gärna gå till banken med
            de pengarna och spara dem där. På banken är de trygga. Jag vet
            då att jag kan få ut pengarna när jag behöver köpa min lägenhet.
            Jag förstår inte varför hyresvärden ska få rollen som bank på
            det här sättet. Jag tror faktiskt att det är en väldigt osäker
            modell för hyresgästen.
          </note>
          <note>
            Detta måste man väga in. Moderaterna har inte svarat på frågan:
            Vad händer om hyresvärden kommer på obestånd och pengarna plötsligt
            är borta? Vad ska man då göra som hyresgäst?
          </note>
          <note>
            Om Moderaterna skulle ta över bostadspolitiken vet vi att två
            saker skulle inträffa. Den ena saken är att bostadsbyggandet skulle
            kollapsa. Så har det varit varenda gång Moderaterna har tagit
            över bostadspolitiken. Då har bostadsbyggandet dramatiskt minskat.
            Det beror på att man drar undan pengarna till bostadsbyggandet.
            Den andra saken är att man skulle sälja ut hyresrätter. Det är
            väl egentligen det som man är ute efter här: att ombilda hyresrätter
            till ägarlägenheter. Då blir det sämre förutsättningar för dem
            som har låga inkomster att klara sitt boende.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:576 om trygghet för alla kvinnor
          </note>
          <note>
            Anf. 27 Justitie- och migrationsminister MORGAN JOHANSSON (S):
          </note>
          <note>
            Fru talman! Boriana Åberg har frågat mig vilka slutsatser jag
            drar av uppgifterna i en forskningsrapport som visar att en majoritet
            av de våldtäktsdömda männen har invandrarbakgrund. Boriana Åberg
            har vidare frågat mig vilka åtgärder jag tänker vidta för att
            alla kvinnor ska få åtnjuta den trygghet som i den nämnda artikeln
            slås fast ska vara en rättighet för alla.
          </note>
          <note>
            Att personer med utländsk bakgrund är överrepresenterade i brott
            är känt sedan länge. Vi vet också att de personer med utländsk
            bakgrund som begår brott utgör en mycket liten andel av alla personer
            med utländsk bakgrund i vårt land. Det viktiga för mig är att
            se till att bekämpa brotten och att ha verkningsfulla straff mot
            dem som begår dem . Detta gäller oavsett om personen är född i
            Sverige eller i något annat land .
          </note>
          <note>
            Vi vet också , från Brottsförebyggande rådets studier och från
            andra studier, att personer som befinner sig i socioekonomisk
            utsatthet löper större risk att begå brott och att utsättas för
            brottslighet. Faktorer som bristande arbetsmarknadsdeltagande,
            lägre inkomst, sämre skolresultat och osäkra boendeförhållanden
            kan påverka individers benägenhet att begå brott. Dessa faktorer
            bidrar till att utrikes födda personer är överrepresenterade i
            brott. Det är därför viktigt att fortsätta bekämpa både brottsligheten
            och brottslighetens orsaker.
          </note>
          <note>
            Regeringen har reformerat sexualbrottslagstiftningen , och Sverige
            har nu den strängaste lagstiftningen vi någonsin har haft. Brottsförebyggande
            rådet har gjort en uppföljning som visar att lagändring arna har
            fått effekt . A ntalet fällande domar öka de med 75 procent redan
            året efter det att lagändringarna trädde i kraft , jämfört med
            året innan. Då talar jag alltså om våldtäktsdomar.
          </note>
          <note>
            Regeringen har även gett en särskild utredare i uppdrag att bland
            annat se över straffskalorna för sexualbrotten och lämna förslag
            på de förändringar som kan behövas för att dessa i tillräcklig
            mån ska spegla brottens allvar.
          </note>
          <note>
            När någon som inte är svensk medborgare gör sig skyldig till
            allvarlig eller upprepad brottslighet i Sverige måste det finnas
            förutsättningar att besluta om utvisning . Regeringen har därför
            gett en särskild utredare i uppdrag att göra en översyn av regelverket
            om utvisning på grund av brott . Utredaren ska lämna förslag på
            hur man kan åstadkomma en skärpt reglering som innebär att det
            finns förutsättningar att i fler fall än i dag utvisa utlänningar
            som begår brott och effektivisera verkställigheten av sådana utvisningsbeslut.
          </note>
          <note>
            En central fråga för att minska brottsligheten och öka tryggheten
            på kort och lång sikt i hela Sverige är att väsentligt öka antalet
            polisanställda. Antalet anställda vid Polismyndigheten hade vid
            årsskiftet ökat med närmare 5 500 sedan satsningen inleddes 2016.
          </note>
          <note>
            För att motverka kriminalitet och öka tryggheten behövs ett långsiktigt
            och strukturerat brottsförebyggande arbete som involverar hela
            samhället, särskilt i de områden där otryggheten är som störst.
            Under förra mandatperioden tog regeringen fram ett nytt nationellt
            brottsförebyggande program – Tillsammans mot brott. Arbetet med
            att genomföra det brottsförebyggande programmet har bidragit till
            att det nu finns bättre förutsättning ­ ar för ett strukturerat
            och långsiktigt brottsförebyggande arbete i samhället.
          </note>
          <note>
            Regeringen gav i december 2020 Socialstyrelsen ett uppdrag att
            fördela statsbidrag för sociala insatser i de områden som Polismyndigheten
            definierar som utsatta områden. Satsningen omfattar 250 miljoner
            kronor per år 2021 – 2023 . Genom satsningen förstärk s kommune
            r n a s verksamheter inom det brottsförebyggande området , till
            exempel genom fler fältarbetare på kvällar och helger .
          </note>
          <note>
            Regeringens arbete för att minska brottsligheten och öka tryggheten
            fortsätter med full kraft.
          </note>
          <note>
            Anf. 28 BORIANA ÅBERG (M):
          </note>
          <note>
            Fru talman! Tack, ministern, för svaret! Denna interpellation
            är föranledd av en artikel som regeringen publicerade den 8 mars,
            den internationella kvinnodagen. I artikeln uttryckte justitie-
            och migrationsministern:
          </note>
          <note>
            ” Mäns våld och förtryck mot kvinnor måste synliggöras och bekämpas.
            För att våldet ska upphöra så är det männen som måste förändras.
            Trygga kvinnor ger ett tryggare Sverige .”
          </note>
          <note>
            Jag instämmer i att våldet och förtrycket mot kvinnor måste bekämpas
            med alla till buds stående medel. Däremot har jag väldigt svårt
            att bunta ihop alla män i en och samma grupp av förövare och förtryckare.
            Jag tycker att det skulle ha varit mycket mer rättvisande om justitieministern
            hade sagt: För att våldet ska upphöra måste politiken förändras
            radikalt. Och det finns mycket att förändra i dagens kriminalpolitik.
            Det handlar om allt från preventiva insatser till strängare straff
            som avskräcker förövarna och ger brottsoffren upprättelse. Men
            det behövs också en förändrad migrations- och integrationspolitik.
          </note>
          <note>
            Kvinnors frihet och trygghet borde vara av högsta prioritet för
            en regering som kallar sig feministisk.
          </note>
          <note>
            Det som ministern säger stämmer: Det faktum att personer med
            utländsk bakgrund är överrepresenterade i brott har varit känt
            sedan länge. Det har det varit för många, men uppenbarligen inte
            för regeringen. Så sent som i höstas förnekade Stefan Löfven allt
            samband mellan invandring och brottslighet för att sedan vända
            180 grader.
          </note>
          <note>
            Man har i decennier upprepat mantrat om socioekonomiska faktorer,
            som om det är lägre inkomster och osäkra boendeförhållanden som
            gör någon till brottsling.
          </note>
          <note>
            Ministern säger att personer som befinner sig i socioekonomisk
            utsatthet ”löper större risk att begå brott” och att utsättas
            för brott. Det är fel sätt att uttrycka sig. Man väljer att begå
            brott. Det är en stor skillnad, men i den socialdemokratiska retoriken
            saknas det egna ansvaret. Allting är någon annans fel.
          </note>
          <note>
            Fru talman! Jag upplever inte att jag fick svar på min fråga
            om vilka slutsatser ministern drar av studien av de fyra forskarna
            vid Lunds universitet, Ardavan Khoshnood , Henrik Ohlsson, Jan
            Sundquist och Kristina Sundquist. De har kartlagt variabler och
            egenskaper hos samtliga 3 039 personer dömda för våldtäkt och
            försök till våldtäkt mellan 2000 och 2015 och funnit att en majoritet,
            59 procent, av dessa män hade invandrarbakgrund. De allra flesta
            var första generationens invandrare. 35 procent kom från Nordafrika
            och Mellanöstern och 19 procent från Afrika. Ungefär hälften hade
            begått brott tidigare.
          </note>
          <note>
            Det är fakta som måste tas på allvar, och därför upprepar jag
            min fråga: Vilka slutsatser drar justitieministern av denna studie?
          </note>
          <note>
            Anf. 29 Justitie- och migrationsminister MORGAN JOHANSSON (S):
          </note>
          <note>
            Fru talman! Precis som framgår i den artikel från den 8 mars
            som Boriana Åberg refererar till har den här regeringen två huvudsakliga
            prioriteringar i kriminalpolitiken. Den ena är gängkriminaliteten,
            som vi bekämpar med fortsatt kraft. Den andra är mäns våld mot
            kvinnor. Dessa två prioriteringar är likvärdiga. Det märks också,
            vill jag påstå, i de insatser som vi har gjort inte minst på det
            här området.
          </note>
          <note>
            Jag säger ofta att vi har gjort väldigt mycket på straffrättens
            område. Vi har skärpt straffen för så gott som alla de grova våldsbrotten:
            grov misshandel, grovt olaga hot, grovt olaga tvång, de allvarligaste
            narkotikabrotten, grovt vapenbrott – över hela linjen skärpte
            vi straffen den förra mandatperioden.
          </note>
          <note>
            Jag återkommer ändå alltid till den, som jag tycker, enskilt
            viktigaste straffrättsliga reform som vi gjorde den förra mandatperioden,
            och det var att reformera sexualbrottslagstiftningen. Vi införde
            en samtyckeslagstiftning, skärpte straffen för grov våldtäkt,
            införde ett särskilt oaktsamhetsbrott och förbättrade också brottsoffrens
            ställning och möjlighet att få hjälp under processen.
          </note>
          <note>
            Sverige har nu den strängaste sexualbrottslagstiftning som vi
            någonsin har haft, och den har fått effekt. En utvärdering bara
            något år efter att samtyckeslagstiftningen infördes visade att
            antalet åtal för våldtäkt ökat med 80 procent. Antalet fällande
            domar hade ökat med 75 procent. Det har alltså fått effekt, faktiskt
            mer än vad jag trodde att det skulle få.
          </note>
          <note>
            Den här lagstiftningen har dessutom den viktiga egenskapen att
            den inte bara ökar lagföringen utan också har en starkt förebyggande
            effekt. Den ger större möjligheter att gripa gärningsmännen och
            att fälla dem till ansvar, men det är också möjligheten att säga
            att sex ska vara frivilligt, och är det inte frivilligt är det
            ett brott. Det är en mycket tydlig signal ut i samhället, och
            det ska sitta i ryggmärgen på varenda man och pojke i Sveriges
            land att det är det som gäller.
          </note>
          <note>
            Det här har vi också följt upp med särskilda informationskampanjer.
            Brottsoffermyndigheten har bedrivit en kampanj som heter Av fri
            vilja, inte minst riktad mot nyanlända, och därefter följt upp
            den. Det var en särskild kampanj som nådde sammanlagt över 1 ½
            miljon människor. Bara för någon vecka sedan redovisade man till
            mig hur man har genomfört den här kampanjen för att få genomslag
            inte bara för själva lagstiftningen så att vi kan förändra och
            öka lagföringen utan också för att se till att det, utöver samtyckeslagstiftningen,
            blir en samtyckeskultur, det vill säga en förändring i själva
            attityden.
          </note>
          <note>
            Det är alltså mycket som har gjorts, och vi kommer att fortsätta
            att göra mycket på det här området. Det spelar ingen roll hur
            hårda straff vi har om vi inte fångar några bovar, och därför
            gäller det att också polisen, åklagarna och övriga rättsväsendet
            sätter av de resurser som behövs för att kunna prioritera dessa
            brott. Förra året rekryterade Polismyndigheten 380 nya utredare
            specifikt inriktade på särskilt utsatta brottsoffer, bland annat
            för sexualbrott. Här finns också hedersbrotten och brott i nära
            relationer. Det är en väsentlig förstärkning också på utredningssidan
            i detta.
          </note>
          <note>
            Vidare kommer Sexualbrottsutredningen, som tillsattes 2020, med
            ett betänkande till mig nu under våren. Där ser man över straffsatserna
            ytterligare när det gäller sexualbrotten, bland annat våldtäktsbrottet.
            Man tittar på straffsatserna för sexköp, man tittar på utformningen
            av det sexuella ofredandet och hur den lagstiftningen ska se ut
            och man ser också över övergreppen på distans, det vill säga över
            nätet, och hur den lagstiftningen ska se ut.
          </note>
          <note>
            Sammantaget tycker jag därför att det är oerhört mycket både
            som vi har gjort och som vi kommer att fortsätta att göra. Den
            fråga jag vill ställa till Boriana Åberg är dock: Varför gjorde
            Moderaterna ingenting av detta under de åtta år som man ändå basade
            för Justitiedepartementet? Så gott som allt som skett på sexualbrottsområdet
            har skett under vår tid i reger ­ ingsställning. Hur kan det vara
            så?
          </note>
          <note>
            Anf. 30 BORIANA ÅBERG (M):
          </note>
          <note>
            Fru talman! Jag uppfattar att ministern är tämligen ensam om
            att uppfatta regeringens arbete mot gängen som framgångsrikt.
            Det är tvärtom, och detsamma gäller sexualbrott och annan brottslighet.
            Det har aldrig varit så otryggt i Sverige, och brottsligheten
            har aldrig varit så utbredd.
          </note>
          <note>
            Ministern berömmer sig av antalet nyanställda inom Polismyndighe
            ­ ten, men handlar det om poliser eller om en annan typ av anställda?
            Jag vill påminna ministern om att vid starten av vårterminen på
            Polishögskolan stod var tredje plats tom. Förra året var det 40
            procent av platserna som stod tomma. Poliser lämnar sina jobb
            för andra uppdrag inom privat bevakningstjänst och försäkringsbolag.
            Det är inte så att tillgången på poliser verkligen inger trygghet.
          </note>
          <note>
            Jag undrar också varför ministern är så obenägen att beröra de
            kulturella aspekterna av sexuellt våld. Jag vill poängtera att
            det alltid handlar om individer som begår brott. Det handlar varken
            om etnicitet eller om hudfärg. Det handlar om individer, och individer
            påverkas av kulturen som de är uppväxta i.
          </note>
          <note>
            Det finns kulturer där kvinnor inte är värda någonting, där kvinnor
            är totalt underställda männen, där kvinnor könsstympas och deras
            sexualitet kontrolleras rigoröst. Det finns kulturer där kvinnor
            inte får välja ens hur de ska klä sig och vem de ska träffa –
            kulturer där kvinnor betraktas som männens egendom.
          </note>
          <note>
            Dessa kulturer kallas felaktigt för hederskulturer. Det finns
            ingen heder i att förtrycka kvinnor. Under en mycket lång period
            förnekades det i det offentliga Sverige att hederskultur ens fanns,
            och de som vågade lyfta frå ­ gan, till exempel ministerns partikamrater
            Nalin Pekgul och Soffan Hermansson, blev utfrysta ur sitt parti.
          </note>
          <note>
            Jag tycker inte att det ska vara kontroversiellt att forska om
            eller säga att kulturer där polygami eller könsstympning är vanligt
            inte är helt anpas ­ sade till det svenska samhället. De är inte
            anpassade alls. Det kan inte hel ­ ler vara kontroversiellt att
            säga att unga migranter från de stora migra ­ tionsländerna är
            totalt oförberedda när det gäller den sexuella frihet som råder
            i Sverige och som uppfattar att vanligt vänligt beteende är en
            sexuell invit eller att kvinnor som har korta kjolar vill ha sex
            med en.
          </note>
          <note>
            Den utbildning på någon timme här och där som ministern syftar
            på räcker inte. Det måste tas ett helhetsgrepp, och det måste
            råda nolltolerans mot den typen av brott.
          </note>
          <note>
            Ministern nämnde en straffskärpning. Sedan 2018 har det funnits
            ett tillkännagivande här i riksdagen om att straffet för våldtäkt
            ska skärpas. Men vad har regeringen gjort? Jo, man har tillsatt
            en utredning!
          </note>
          <note>
            Anf. 31 Justitie- och migrationsminister MORGAN JOHANSSON (S):
          </note>
          <note>
            Fru talman! Låt mig besvara den sista frågan. Det är så man gör
            när man ändrar lagstiftning. Det känner säkert Boriana Åberg till.
            Om man ska ändra en lag måste man först tillsätta en utredning
            så att man kan reda ut hur lagstiftningen ska se ut. Sedan skickas
            utredningen på remiss, och sedan kommer man tillbaka till riksdagen
            när beredningen är färdig.
          </note>
          <note>
            Jag nämnde översynen av sexualbrott just för att jag snart kommer
            att få ta emot betänkandet från utredningen, och då går vi vidare
            med utredningen. Det är så man arbetar med lagstiftning. Grundlagen
            säger att det finns ett beredningstvång. Man kan inte stifta lag
            utan att först ha undersökt vilka konsekvenser lagstiftningen
            ska få, vilka kostnadseffekter den får och så vidare. Det är så
            det går till när man stiftar lag.
          </note>
          <note>
            Det finns en del att anmärka på. Först var det frågan om Polismyndigheten.
            Vi har satt upp målet att öka antalet poliser med 10 000 fler
            anställda fram till 2024. Det gjorde vi 2017. Sedan dess har vi
            nått mer än halvvägs. Det finns 5 500 fler anställda i Polismyndigheten.
            Ungefär tusen av dem är poliser och ungefär 4 000 av dem är civilanställda.
            Det beror på att det tar längre tid att utbilda poliser – det
            tar minst två och ett halvt år. Av dem som återstår av tillväxten
            av Polismyndigheten fram till 2024 kommer merparten att vara poliser
            eftersom poliserna nu börjar gå ut från de nya utbildningarna.
          </note>
          <note>
            Vi har startat nya utbildningar i Borås och Malmö. Vi utbildar
            nu tre gånger så många poliser som Moderaterna gjorde på sin tid.
            Det enda Moderaterna gjorde när Moderaterna satt i regeringsställning
            var att skära ned polisutbildningen med 90 procent på två år.
            Det är det vi nu tar tillbaka, och vi ser till att leverera fler
            resurser och anställda till polisen.
          </note>
          <note>
            Det är färre som lämnar Polismyndigheten än tidigare, och det
            är fler som kommer tillbaka, det vill säga poliser som har varit
            ute i annan sektor som nu söker sig tillbaka till polisen därför
            att de ser att det händer mycket och de vill vara med och bekämpa
            gängkriminalitet och mäns våld mot kvinnor. Det är fantastiskt
            bra att vi även lyckats återrekrytera poliser som tidigare har
            lämnat kåren. Det är jättebra! Och, som sagt, fler utbildas.
          </note>
          <note>
            Nej, hederskulturen – de patriarkala strukturerna – är inte på
            något sätt okänd för oss. Boriana Åberg nämner Nalin Pekgul och
            Ann-Sofie Hermansson. Jag satt under min första period i riksdagen
            tillsammans med Nalin Pekgul i justitieutskottet, och vi pratade
            många gånger om just detta. Förra året gav jag Ann-Sofie Hermansson
            ett utredningsuppdrag för att se hur det går att bli bättre på
            lokalt brottsförebyggande arbete. Det är två personer som inte
            alls är utfrysta på något sätt. Tvärtom har mitt parti lärt sig
            mycket av dessa personer i dessa frågor.
          </note>
          <note>
            Vi kommer att fortsätta att bedriva kampen mot den typen av hederskultur
            – patriarkala strukturer – med stor kraft. Under förra året drev
            vi fram en straffskärpning för hedersbrott, det vill säga de brott
            som begås med dessa motiv. Vi har infört ett utreseförbud för
            den som riskerar att föras utomlands för att giftas bort med tvång
            eller för att könsstympas. Det användes vid ett stort antal tillfällen
            under förra halvåret. Förbudet infördes den 1 juli. Vi går vidare
            med en särskild brottsrubricering för hedersbrott, för att ytterligare
            få upp straffskalan.
          </note>
          <note>
            Nej, det här är sannerligen inget nytt. Tvärtom påstår jag att
            vi är den första regering som på riktigt och på allvar tar oss
            an de gamla konservativa och förtryckande patriarkala strukturerna,
            och vi säger klart och tydligt att de inte har en plats i Sverige.
          </note>
          <note>
            Anf. 32 BORIANA ÅBERG (M):
          </note>
          <note>
            Fru talman! Det är fascinerande hur Socialdemokraterna lyckas
            först förneka ett problem och sedan när problemet väl är känt
            ta all ära för att de alltid har stått i frontlinjen och bekämpat
            problemet.
          </note>
          <note>
            Jag vill ställa en annan fråga angående hur man bestraffar eller
            hanterar utländska brottslingar som har begått våldtäkt i Sverige.
            Att avtjäna ett straff i svenskt fängelse är inte avskräckande
            för en brottsling som kommer från låt säga Afghanistan eller Somalia,
            eller för den delen mitt födelseland Bulgarien. Utvisning är därför
            mycket avskräckande.
          </note>
          <note>
            Kan Morgan Johansson svara på frågan om hur många våldtäktsmän
            som har dömts till utvisning och hur många som verkligen har utvisats?
            Om man ska utgå från fall som har fått mycket uppmärksamhet både
            i Sverige och internationellt är svenskt rättsväsen oerhört restriktivt
            med att döma till utvisning. Det letas efter diverse ursäkter
            : instabil situation i hemlandet, våldtäktsmännen har rotat sig
            i Sverige, våldtäktsmännen har fått barn i Sverige – som om dessa
            män skulle vara en tillgång för de barn som de oftast inte har
            någon kontakt med.
          </note>
          <note>
            Det har varit känt sedan länge att endast en femtedel av alla
            utländska våldtäktsmän utvisas, men regeringen har inte kommit
            längre än att tillsätta ännu en utredning. Det är en skandal och
            ett kapitalt misslyckande – de enda orden som passar i detta sammanhang.
            Jag hoppas att Morgan Johansson ägnar sitt sista anförande åt
            att svara på frågorna som jag ställde i min interpellation och
            nu i mitt sista anförande.
          </note>
          <note>
            Anf. 33 Justitie- och migrationsminister MORGAN JOHANSSON (S):
          </note>
          <note>
            Fru talman! Det är på något sätt typiskt för Moderaterna nu för
            tiden att alla frågor på ett eller annat sätt ska göras till en
            invandrarfråga. Ni använder er av den retoriken.
          </note>
          <note>
            Boriana Åberg frågade mig vad jag drar för slutsatser av studien.
            Jag har svarat att invandrare är överrepresenterade i brottsstatistiken,
            men vi måste samtidigt se på hur stor andel av den totala invandrargruppen
            vi talar om. Vi kan se på hur stor andel av antalet utländska
            män som har dömts för våldtäkt. Studien visar att det rör sig
            om enstaka promille. Vilken slutsats kan jag dra av hur de utlandsfödda
            männen är och beter sig på grund av att en enstaka promille av
            dem har dömts för våldtäkt? Inte mycket, enligt min uppfattning.
          </note>
          <note>
            Därför är det viktigt för mig att i alla debatter markera att
            det för mig inte spelar någon roll om du är svart eller vit eller
            var du är född någonstans. Begår du brott ska du lagföras för
            de brott du har begått. Jag står också för en politik som innebär
            att vi skärper påföljderna för dessa brott och ser till att vi
            kan klara upp fler brott.
          </note>
          <note>
            Jag står också för att fler av dem som har begått dessa brott
            som har utländsk bakgrund och inte är svenska medborgare ska utvisas
            från Sverige. Det är därför jag har tillsatt översynen. Det är
            inte någon sinkadus, utan tvärtom gick vi till val på att göra
            en översyn av utvisningsreglerna. Min uppfattning är att om du
            inte är svensk medborgare och begår allvarliga brott i Sverige
            ska huvudregeln vara att du utvisas från landet.
          </note>
          <note>
            Vi ser över vilken typ av brott som i ökad utsträckning ska leda
            till utvisning. Vi ser också över reglerna för hur länge du utvisas
            från Sverige – återreseförbud. Vi ser också över frågan om anknytning,
            som Boriana Åberg talar om. Utredningen är tillsatt och jobbar,
            och jag ser fram emot att få ett betänkande så att vi kan gå vidare
            till riksdagen.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:593 om stöd till återvandring
            för invandrare i utanförskap
          </note>
          <note>
            Anf. 34 Justitie- och migrationsminister MORGAN JOHANSSON (S):
          </note>
          <note>
            Fru talman! Jonas Andersson har frågat mig om jag tycker att
            Sverige ska förmå fler icke-integrerade invandrare att lämna arbetslöshet,
            utanförskap och fattigdom och återvända hem.
          </note>
          <note>
            Sedan regeringen tillträdde 2014 har det skett en successiv förbättring
            av nyanländas inträde på arbetsmarknaden. Många trodde att arbetslösheten
            skulle öka och statsfinanserna försämras p å grund av det stora
            flyktingmottagandet under förra mandatperioden. Men det blev precis
            tvärtom. Arbetslösheten sjönk, antal et mottagare av ekonomiskt
            bistånd blev mind ­ re och statsskulden minskade. Det ta berodde
            bland annat på att allt fler nyanlända kom i arbete allt snabbare
            och integrationen på arbetsmarkna ­ den förbättrades. Sverige
            har EU:s högsta sysselsättningsgrad i åldersgruppen 20 – 64 år
            och en i grunden väl fungerande arbetsmarknad.
          </note>
          <note>
            Migrationsverket har sedan länge i uppdrag att ge stöd åt den
            som överväger att återvända till sitt hemland . Det kan handla
            om att tillhandahålla information om praktiska frågor, men det
            finns också möjlighet till ekonomiskt stöd.
          </note>
          <note>
            Stödet kan bestå av bidrag för resekostnader samt ett ekonomiskt
            bidrag om högst 10 000 kronor per vuxen och högst 5 000 för minderåriga.
            Detta förutsätter att personen kan uppvisa ett giltigt pass, ange
            en adress i det nya hemlandet och redovisa skulder och tillgångar,
            inklusive en plan för hur eventuella skulder ska hanteras.
          </note>
          <note>
            För att ytterligare förbättra förutsättningarna för frivillig
            återvandring tillför de regeringen förra året ytterligare medel
            till Migrationsverket för arbetet med återvandringsförberedelser
            och till återvandringsbidrag. Sammanlagt 2,5 miljoner kronor har
            avsatts för detta.
          </note>
          <note>
            Anf. 35 JONAS ANDERSSON i Skellefteå (SD):
          </note>
          <note>
            Fru talman! Tack för svaret, ministern!
          </note>
          <note>
            Jag tänkte börja i en lite annan ände än vanligt i dag. Det gör
            jag för att debatten i så stor utsträckning som möjligt ska få
            handla om sakfrågan, alltså Danmark och den repatrieringspolitik
            som har initierats av den socialdemokratiskt ledda regeringen
            där. Tyvärr tenderar minister Johanssons interpellationsdebatter
            ofta att i stället handla om Sverigedemokraterna, eller rättare
            sagt om statsrådets nidbild av partiets åsikter. Det känns lite
            grann som ett slöseri med tid, fru talman, och jag vill därför
            kort klargöra några saker som ministern i tidigare interpellationsdebatter
            med mig lyft som problematiska.
          </note>
          <note>
            För det första behöver statsrådet inte oroa sig för rasism. Sverigedemokraterna
            har nolltolerans och kommer även fortsättningsvis att utesluta
            medlemmar som inte har förstått det enkla faktumet. De partier
            som i dag är helt fixerade vid hudfärg och etnicitet är vänsterpartier
            som exempelvis Socialdemokraterna och Miljöpartiet, och så är
            det nazisterna. Det senaste exemplet kom förra veckan, då jämställdhetsministern
            i regeringen Löfven menade att vita inrikes födda kvinnor måste
            vara beredda att flytta på sig – till förmån för utlandsfödda,
            då. Där kanske minister Johansson ska hålla lite extra koll.
          </note>
          <note>
            För det andra, fru talman, brukar minister Johansson oroa sig
            för att Sverigedemokraterna inte pratar om de invandrare som jobbar
            och sliter och går till jobbet varje dag. Jag kan lugna ministern
            genom att säga att vi självklart uppskattar goda exempel och att
            vi är väl medvetna om att det finns mängder av ambitiösa och duktiga
            utrikesfödda människor i Sverige. Exempelvis norrmän och iranier
            är grupper där många faktiskt brukar vara självförsörjande. Men
            som ministern kanske förstår är det mitt jobb att fokusera på
            alla de problem regeringen inte förmår lösa, och faktum är – vilket
            jag har visat i hårda siffror i debatt efter debatt – att ministern
            och regeringen är helt handlingsförlamade när det gäller såväl
            migration som integration.
          </note>
          <note>
            Fru talman! Inte heller vill Sverigedemokraterna hermetiskt stänga
            alla gränser, som ministern lite fantasifullt har tagit upp tidigare.
            Vi vill däremot, till skillnad från regeringen, ha en sund och
            kontrollerad migration som utgår från vilken integrationskapacitet
            som finns i landet och vilka behov som finns inom till exempel
            arbetsmarknad och forskning.
          </note>
          <note>
            Slutligen behöver statsrådet inte heller oroa sig för att Sverigedemokraterna
            inte skulle vilja hjälpa flyktingar från exempelvis Syrien. Tvärt
            ­ om kan vi med vår politik hjälpa fler i deras närområden. Det
            handlar om basala behov: De kvinnor och barn som blir kvar när
            männen lämnar och de fattiga som aldrig har råd att betala flyktingsmugglare
            kan få tak över huvudet, mat, vatten, mediciner och skydd med
            Sverigedemokraternas politik.
          </note>
          <note>
            Med allt detta ur världen, fru talman, låt oss prata om sakfrågan
            – om eller hur den svenska regeringen kan få inspiration från
            Danmark och den danska repatrieringslagen! Det är någonting som
            ministern nogsamt undviker i sitt interpellationssvar.
          </note>
          <note>
            Förra decenniet beviljade Danmark runt 340 000 uppehållstillstånd
            av alla slag, enligt uppgifter från Eurostat. Under samma period
            beviljade Sverige mer än tre gånger fler, uppåt 1,1 miljoner.
            Att det svenska mottag ­ andet har orsakat stora integrationsproblem,
            ett växande utanförskap, ut ­ bredd fattigdom bland invandrare
            och ett stort bidragsberoende är allmänt känt. Vi måste vara mer
            ärliga och direkta. Vissa invandrare har haft bi ­ dragsförmåner
            under lång tid. De har aldrig lyckats bli en del av samhället.
            Kanske skulle det vara bättre för alla om de återvände hem till
            sitt eget land.
          </note>
          <note>
            Anf. 36 TREDJE VICE TALMANNEN:
          </note>
          <note>
            Innan debatten fortsätter vill jag påminna om att ämnet är stöd
            till återvandring för invandrare i utanförskap. Jag noterar att
            tre fjärdedelar av ledamotens inlägg rörde annat, och jag hoppas
            att debatten inte kommer att fortsätta i den riktningen.
          </note>
          <note>
            Anf. 37 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tänkte precis säga det: Om Jonas Andersson vill
            debattera med Märta Stenevi får han begära en interpellationsdebatt
            med henne. Nu håller vi oss i stället till den här frågan, som
            handlar om integration och om återvandring.
          </note>
          <note>
            Efter tre minuter, i slutet av sitt inlägg, kommer Jonas Andersson
            ändå in på den vanliga eländesbeskrivning som Sverigedemokraterna
            ägnar sig åt och som vi har hört i många år.
          </note>
          <note>
            När vi 2015 och 2016 hade den stora flyktingkrisen kom det över
            160 000 asylsökande på ett enda år, och vi hade en besvärlig situation.
            Då fick vi från regeringens sida helt enkelt ingripa och se till
            att strama åt lagstiftningen på ett sådant sätt att antalet asylsökande
            minskade – vilket det nu också har gjort, med ungefär 90 procent,
            så att vi nu har det lägsta antalet asylsökande till Sverige på
            20 år. Under 2015 och 2016 var Sverigedemokraterna ute nästan
            varenda dag och sa: Nu kommer arbetslösheten att öka. Nu kommer
            socialbidragen att öka. Nu kommer statsfinanserna att haverera,
            och allt kommer att kollapsa.
          </note>
          <note>
            Det var det budskap ni hade då, Jonas Andersson. Men ni fick
            ju fel i det. Det visade sig att Sverigedemokraterna hade fel
            i detta. Trots att vi gav väldigt många människor skydd från krig
            minskade arbetslösheten under förra mandatperioden. Socialbidragstagandet
            minskade, och statsfinanserna förstärktes. Vi amorterade av 130
            miljarder kronor på statsskulden. Det kollapsade alltså inte på
            något sätt utan snarare tvärtom; vi lyckades stärka både arbetsmarknaden
            och statsfinanserna under den mandatperioden, vilket egentligen
            är remarkabelt med tanke på den stora humanitära insats som Sverige
            gjorde.
          </note>
          <note>
            Sverige har EU:s högsta sysselsättningsgrad och har haft det
            i många år. Det finns alltså inget annat land i EU där befolkningen
            arbetar lika mycket som den gör i Sverige. Så är det faktiskt,
            och det spelar ingen roll om man räknar andelen sysselsatta eller
            arbetade timmar. Det är en för ­ kla ­ ring till att våra statsfinanser
            är så starka, nämligen att Sverige har en arbetande befolkning.
            Det gäller också de flesta av dem som bor i utsatta områden. De
            arbetar, betalar skatt och går till jobbet varenda dag – på byggen,
            i industrin, inom handel och hemtjänst och inte minst i sjukvården.
            34 procent av alla våra läkare, som inte minst jobbar nu i pandemin,
            är födda i ett annat land. Samma sak gäller 39 procent av våra
            vårdbiträden och nästan 30 procent av våra sjuksköterskor.
          </note>
          <note>
            Sverige hade alltså inte klarat en dag, påstår jag, utan alla
            de människor vi har som är födda utomlands men som hjälper till
            att bygga upp svensk välfärd. Sverigedemokraterna har aldrig erkänt,
            eller egentligen förstått, att det är på det sättet. Hade Sverigedemokraterna
            fått bestämma hade ingen av dessa människor fått vara i Sverige.
            Så är det ju faktiskt.
          </note>
          <note>
            Jonas Andersson lyfter fram frågan om återvandring. Han vill
            att vi ska inrätta ett stöd för den som vill återvandra, och så
            hänvisar han till Dan ­ mark. Guess what? Ett sådant stöd har
            Sverige redan. Vi inte bara har det, utan vi har haft det i minst
            30 år. Jag har försökt gå tillbaka och se när stödet inrättades
            en gång i tiden, och vi pratar någon gång i slutet av 80 ‑ talet.
            Ett stöd för återvandring till dem som vill lämna Sverige har
            alltså funnits här i över 30 år, och vi ökade till och med anslaget
            till just detta stöd förra året.
          </note>
          <note>
            Stödet har alltså funnits i minst 30 år, långt före Danmark.
            I sakfrågan slår Jonas Andersson därmed in öppna dörrar, fru talman.
          </note>
          <note>
            Anf. 38 TREDJE VICE TALMANNEN:
          </note>
          <note>
            Jag noterar att debatten fortsätter att i huvudsak röra sig vid
            sidan om ämnet.
          </note>
          <note>
            Anf. 39 JONAS ANDERSSON i Skellefteå (SD):
          </note>
          <note>
            Fru talman! Tack för svaret, ministern! Jag tackar också för
            att ministern återigen vill prata om Sverigedemokraterna och precis
            de saker jag nämnde i mitt inledande inlägg, vilket kanske även
            förklarar för fru talmannen varför jag ville ta upp dem i förväg.
          </note>
          <note>
            Jag tycker annars att det är bra att den socialdemokratiske migrationsministern
            har kommit till insikt i vissa frågor. Det rör sig dock tyvärr
            inte om den svenske migrationsministern utan om hans kollega i
            grannlandet Danmark. Det jag avslutade mitt förra inlägg med var
            alltså ett uttalande från den danska motsvarigheten till Morgan
            Johansson, nämligen den socialdemokratiske migrationsministern
            Mattias Tesfaye. Morgan Johansson kanske ska hålla lite koll på
            honom också.
          </note>
          <note>
            Jag ska återge hela uttalandet, som är hämtat från dansk public
            service: Vi måste vara mer ärliga och direkta. Vissa invandrare
            har haft bidragsförmåner under lång tid. De har aldrig lyckats
            bli en del av samhället. Kanske skulle det vara bättre för alla
            om de återvände hem till sitt eget land. Jag är därför glad att
            vi nu introducerar ett dedikerat hemresesamtal, där vi kan prata
            om möjligheten att resa hem frivilligt med ekonomiskt stöd från
            det danska samhället.
          </note>
          <note>
            Uttalandet rör ett av de förslag som den danska regeringen lade
            fram för ett par månader sedan inom ramen för den danska repatrieringslagen
            och som en majoritet i det danska parlamentet står bakom. Det
            gällde obligatoriska repatrieringssamtal med långtidsarbetslösa
            utlänningar om möjligheterna att resa hem frivilligt med stöd
            från den danska staten.
          </note>
          <note>
            Morgan Johansson nämnde ett bidrag. När det gäller återvandring,
            eller repatriering, för människor som faktiskt har rätt att befinna
            sig i Sverige finns det mycket riktigt ett visst stöd från staten.
            Man kan få resekostnader betalda och ett kontantstöd på 10 000
            kronor för vuxna eller max 40 000 per familj. De senaste åren
            har i genomsnitt fem personer per år tagit del av dessa bidrag.
          </note>
          <note>
            Men när det gäller personer som inte har rätt att stanna i Sverige
            är regeringen desto generösare. Personer som har fått avslag,
            som har befunnits sakna skyddsskäl och som har utnyttjat asylsystemet
            för egen vinning kan få 30 000 per vuxen eller 75 000 per familj.
            Minister Johansson står alltså bakom ett system som använder skattebetalarnas
            pengar till att muta utlänningar utan rätt att befinna sig i Sverige
            för att de ska följa svensk lag och lämna landet.
          </note>
          <note>
            Vi har alltså hemlösa fattigpensionärer som inte har råd att
            gå till tandläkaren – varje femtiolapp spelar roll för dem. Deras
            skattepengar tar den rödgröna regeringen för att generöst strössla
            över illegala migranter. Är inte det lite intressant?
          </note>
          <note>
            Vi i Sverigedemokraterna är medvetna om att det kommer att ta
            tid att ordna upp allt det som övriga partier har ställt med i
            Sverige sedan sekelskiftet. Det är ungefär som att vända en oljetanker
            i Suezkanalen. Det tar tid, och det kommer att kosta under tiden
            – kanske inte blod men i alla fall svett, tårar och skattemedel.
            Men vi måste ju börja någonstans, och vi måste börja nu.
          </note>
          <note>
            Fru talman! När tänker migrationsministern ta inspiration från
            sina danska kollegor och börja tala klarspråk om vad som kommer
            att krävas?
          </note>
          <note>
            Anf. 40 Justitie- och migrationsminister MORGAN JOHANSSON (S):
          </note>
          <note>
            Fru talman! Det här blir bara mer snurrigt för varje replik.
            Jag har precis beskrivit att vi i Sverige har haft det system
            som finns i Danmark, där man har möjlighet att få stöd för att
            återvända hem om man vill göra det, i minst 30 år. Vi hade det
            långt innan Danmark inrättade detta.
          </note>
          <note>
            Jonas Andersson slår, återigen, egentligen bara in öppna dörrar.
            Han drar också en parallell till det stöd vi har för dem som har
            varit asylsökande och som återvänder och talar om människor som
            har utnyttjat systemet. Att söka asyl är ju en mänsklig rättighet;
            det är inte att utnyttja systemet. Man söker asyl och får sin
            sak prövad i en rättssäker process enligt de regler vi har. Om
            man får bifall får man stanna i Sverige. Om man får avslag måste
            man återvända hem.
          </note>
          <note>
            Många av dem som får avslag kan vara helt utblottade, inte minst
            efter ­ som de ibland har fått sälja allt de äger och har och
            ibland inte har haft några tillgångar över huvud taget. Som en
            möjlighet för dem att åka till ­ baka till sitt hemland och bygga
            upp sitt liv igen har vi dessa stödåtgärder, som jag skulle vilja
            säga är enormt viktiga – annars hade återvändandet inte alls fungerat
            på det sätt som det faktiskt gör i dag.
          </note>
          <note>
            Mellan 2014 och 2020 har nästan 90 000 människor lämnat Sverige;
            det är alltså ungefär 1 100 människor per månad som har lämnat
            Sverige. De har åkt antingen till sitt hemland, efter att ha fått
            avslag, eller till ett annat EU-land där de först har sökt asyl.
          </note>
          <note>
            Jag vill påstå att även återvändandedelen av migrationspolitiken
            fungerar på ett mycket bättre sätt än i många andra länder.
          </note>
          <note>
            Det är därför vi har detta stöd, och vad jag vet vill inte Sverigedemokraterna
            avskaffa det. Eller är det en nyhet? Vill man avskaffa återvändandestödet?
            I så fall skulle återvändandet försämras dramatiskt, vill jag
            påstå – det skulle vara mycket svårare.
          </note>
          <note>
            I sitt första inlägg nämnde Jonas Andersson att han i stället
            vill att man ska hjälpa på plats. Detta har jag ingenting emot,
            men varför vill Sverigedemokraterna då samtidigt skära ned biståndet
            med 30 procent? Det har ni ju också lagt förslag om i den här
            kammaren.
          </note>
          <note>
            Ni vill inte hjälpa människor från andra länder som flyr från
            krig och förtryck; dem ska ni hålla ute från Sverige. Ni vill
            inte heller hjälpa dem i flyktinglägren på plats. Det är falskt
            när Jonas Andersson påstår att han i stället vill hjälpa på plats
            – Sverigedemokraterna vill inte göra det heller.
          </note>
          <note>
            Den här återvandringspengen finns alltså i det svenska systemet
            sedan över 30 år; det är ingen nyhet för oss på något sätt. Grunden
            måste ändå vara att de människor som befinner sig i Sverige, varav
            över 1 miljon är födda utomlands, ska ha en bra möjlighet att
            utvecklas här, att få jobb och utbildning och att bli en del av
            det svenska välfärdssystemet och det svens ­ ka samhället.
          </note>
          <note>
            Men när jag lyssnar på Jonas Andersson får jag snarare intrycket
            att han i själva verket vill tvinga bort människor. Alla som inte
            har svensk bakgrund – eller de flesta av dem – ska enligt Sverigedemokraternas
            sätt att se det helst massdeporteras ut ur Sverige. Det var faktiskt
            innebörden i en intervju som Jimmie Åkesson gjorde härförleden.
          </note>
          <note>
            Jag kan passa på att fråga Jonas Andersson: Hur står det egentligen
            till med Sverigedemokraterna här? Tänker ni, om ni får möjlighet,
            inleda en politik för massdeportering från Sverige av människor
            som kanske har varit här i många år? Detta tror jag att väldigt
            många vill ha svar på.
          </note>
          <note>
            Anf. 41 JONAS ANDERSSON i Skellefteå (SD):
          </note>
          <note>
            Fru talman! Tack, ministern, för detta otroligt fantasifulla
            svar! Jag kan tänka mig att ministern efter att hans politiska
            karriär är slut kan göra karriär som författare av något slag;
            det kanske skulle vara intressant att läsa de böckerna.
          </note>
          <note>
            De senaste åren är det i genomsnitt fem personer per år som har
            ansökt om detta återvandringsstöd. Återvändandestödet till asylsökande
            som har fått avslag och som alltså de facto inte har skyddsskäl
            är en annan sak. Det är där regeringen vill lägga stora pengar
            för att muta människor; man vill slänga kontanter till dem för
            att de ska återvända. Jag tycker att det är skamligt, och jag
            skulle skämmas om jag vore Morgan Johansson.
          </note>
          <note>
            Men, fru talman, detta handlar ju inte enbart om pengar och ekonomi,
            även om jag tror att svenska skattebetalare tycker att det är
            viktigt, utan det rör sig även om att ge stöd och hjälp till utlänningar
            som av olika anledningar inte har integrerats i det svenska samhället.
          </note>
          <note>
            Dessa människor har kanske, som Morgan Johansson sa, investerat
            alla sina pengar eller till och med skuldsatt sig för att nå detta
            förlovade land i norr, bara för att hamna i utanförskap, bidragsberoende,
            arbetslöshet och trångboddhet och vara omringade av moralpoliser,
            gängkriminella och knarklangare. Man kan ju förstå att ett frivilligt
            återvändande, eller repatriering, som danskarna väljer att kalla
            det, kan vara ett både gott och moraliskt försvarbart alternativ
            för såväl individ som samhälle.
          </note>
          <note>
            Minister Johansson skryter om en satsning där 2 ½ miljon har
            tillförts Migrationsverket för arbetet med återvandring. Sverigedemokraterna
            budgeterar under kommande år, fru talman, för satsningar på sammanlagt
            800 miljoner till insatser för att öka den frivilliga återvandringen.
            Vi följer noga vad som händer i Danmark för att plocka upp förslag
            som kan implementeras även i Sverige, och mitt råd till minister
            Johansson är att göra detsamma.
          </note>
          <note>
            Anf. 42 Justitie- och migrationsminister MORGAN JOHANSSON (S):
          </note>
          <note>
            Fru talman! Det gör jag ju. Jag bor på gränsen till Danmark,
            och jag känner Mattias Tesfaye , den socialdemokratiske migrationsministern
            i Danmark, sedan ett antal år. Vi har mycket kontakt i många olika
            frågor.
          </note>
          <note>
            Här använder man sig av ett lösryckt citat från den danska debatten
            i den svenska debatten. Jag kan bara konstatera att det system
            som Jonas Andersson efterfrågar finns i Sverige och har funnits
            sedan länge – sedan långt innan Danmark introducerade det.
          </note>
          <note>
            Jonas Andersson återkommer i dessa debatter hela tiden till den
            extrema svartmålningen av Sverige, nu senast i sitt senaste inlägg.
            Jag vill bara påpeka att Sverigedemokraterna har sagt detta år
            efter år, inte minst efter flyktingkrisen 2015–2016.
          </note>
          <note>
            Resultatet blev dock precis tvärtom. Arbetslösheten minskade.
            Socialbidragstagandet minskade under den förra mandatperioden.
            Vi amorterade av statsskulden med 130 miljarder. Det är faktiskt
            så. Detta visar att man, om man sätter in rätt insatser, klarar
            av att ta emot människor som flyr förtryck och krig.
          </note>
          <note>
            Sverige har gjort en jättestor humanitär insats. Sedan kriget
            bröt ut i Syrien för tio år sedan har Sverige gett skydd åt 180
            000 människor som har flytt detta krig.
          </note>
          <note>
            Jag är i grunden väldigt stolt över att vi har kunnat ge så många
            män, kvinnor och barn skydd här i Sverige. Jag är också stolt
            över det arbete som vi har gjort för att se till att de kan få
            utbildning, komma in på arbetsmarknaden och bli en del av Sverige
            för framtiden. Men det handlar då om att kunna gå in med fortsatta
            integrationsinsatser för att se till att de på riktigt kommer
            in i Sverige. Detta kommer vi att fortsätta jobba mycket med och
            prioritera mycket högt.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:600 om tillväxt och ökad
            operativ militär förmåga
          </note>
          <note>
            Anf. 43 Försvarsminister PETER HULTQVIST (S):
          </note>
          <note>
            Fru talman! Jörgen Berglund har frågat mig hur jag säkerställer
            att försvarsbeslutet kan genomföras enligt den tidsplan som riksdagen
            beslutat om, om det finns ytterligare åtgärder som måste vidtas
            för att säkra riksdagens beslut samt hur jag ser på de förslag
            som bland annat Försvarsmakten och Officersförbundet för fram
            för att möjliggöra tillväxt och ökad militär förmåga.
          </note>
          <note>
            Det nu gällande försvarsbeslutet fattades av riksdagen den 15
            december 2020 och omfattar perioden 2021–2025 med en utblick mot
            2030. Genomförandet av försvarsbeslutet kommer att följas av regeringen
            genom den återrapportering och de underlag i övrigt som lämnas
            av myndigheterna, och utifrån dessa kommer regeringen att fatta
            de beslut som behövs. Av naturliga skäl är erfarenheterna av genomförandet
            ännu begränsade, och Försvarsmaktens nyss inkomna budgetunderlag
            för 2022 är det första i försvarsbeslutsperioden.
          </note>
          <note>
            Budgetunderlaget bereds för närvarande i Regeringskansliet och
            kommer att ligga till grund för budgetpropositionen till riksdagen
            i höst, regleringsbrevet till Försvarsmakten för 2022 och eventuella
            andra beslut av regeringen.
          </note>
          <note>
            Generellt vill jag framhålla att Försvarsmaktens budgetunderlag
            ligger väl i linje med vad riksdagen och regeringen beslutat.
            Försvarsmakten konstaterar också att den fastställda inriktningen
            av det militära försvaret innebär en substantiell förstärkning
            av det nationella försvaret och ett fokus på kontinuerlig tillväxt
            under den kommande tioårsperioden inom såväl krigs- som grundorganisationen.
            Jag delar denna uppfattning.
          </note>
          <note>
            Anf. 44 JÖRGEN BERGLUND (M):
          </note>
          <note>
            Fru talman! Låt mig först konstatera att svar på de frågor jag
            ställt fick jag inte av försvarsministern. Jag fick det inte heller
            senast han var i försvarsutskottet. Jag ställde nämligen samma
            frågor då. Jag hoppas att försvarsministern den här gången i alla
            fall tänker säga någonting om det jag frågar om, därför att svensk
            försvars- och säkerhetspolitik förtjänar långsiktiga besked, beslut
            och tydliga riktlinjer.
          </note>
          <note>
            Jag har frågat försvarsministern om han ser att det finns åtgärder
            som behöver vidtas för att säkerställa att försvarsbeslutet, som
            riksdagen har fattat, också kan komma i hamn. Jag tog som exempel
            att Försvarsmakten bland annat har gjort hemställan ett antal
            gånger. Det finns förslag från Officersförbundet, som organiserar
            Sveriges yrkesofficerare, Ekonomistyrningsverket med flera.
          </note>
          <note>
            Fru talman! Försvarsbeslutet som fattades här före jul var ju
            bara starten på en lång resa för att stärka svensk försvarsförmåga.
            Men för att vara mer konkret med vad jag efterlyser och vill ha
            svar på eller resonemang kring från försvarsministern handlar
            det om att om vi ska öka svensk försvarsförmåga måste vi ha fler
            värnpliktiga, fler officerare, ny materiel och fler övningar,
            till exempel. Några av dessa saker har naturligtvis tagits om
            hand i försvarsbeslutet. Men just övningsmöjligheterna är en central
            del för att vi ska få ett bättre och starkare försvar. Och övning
            är själva kärnan i att få dugliga krigsförband, för utan fler,
            större och längre övningar är inte den nya materielen och antalet
            värnpliktiga och officerare så mycket värt.
          </note>
          <note>
            För att kunna öva behöver Försvarsmakten också ha övnings- och
            skjutfält med gällande miljötillstånd, vilket tar väldigt lång
            tid att få. Det tar 5–20 år att få ett tillstånd, vilket jag tycker
            är helt absurt. Här bär regeringen själv ett ansvar. Det finns
            alltså förslag som har legat på regeringens bord sedan 2012, men
            man har fortfarande inte fattat beslut.
          </note>
          <note>
            Men det behöver inte ta så här lång tid, fru talman. Försvarsmakten
            har tidigare hemställt hos regeringen om ett flertal åtgärder
            som skulle kunna komma till rätta med detta för att få snabbare
            tillståndsprocesser, bland annat att ge länsstyrelserna i uppdrag
            i författning, det vill säga som regeringen själv kan fatta beslut
            om, att hantera dessa ärenden från Försvarsmakten gällande övnings-
            och skjutfält skyndsamt. Men på denna hemställan fick Försvarsmakten
            ett nej. Därför har Försvarsmakten återigen gjort en hemställan
            till regeringen i denna fråga. Det skulle vara intressant att
            veta varför regeringen inte tycker att våra länsstyrelser ska
            agera skyndsamt när vi pratar om rikets försvar. Jag ber att få
            återkomma till några andra saker kring detta.
          </note>
          <note>
            Jag vill också påpeka, fru talman, att de tillståndsprocesser
            som jag tar upp och som Försvarsmakten själv tar upp inte handlar
            om att få lättare krav. Det handlar inte om buller som påverkar
            fågelliv eller någonting annat, utan det handlar om tiden för
            att få beslutet. Och vi vet att med de nya förbandsorterna behöver
            vi också se till att övnings- och skjutfälten står redo att ta
            emot övande trupp.
          </note>
          <note>
            Återigen: Varför tycker inte försvarsministern att länsstyrelserna
            ska agera skyndsamt?
          </note>
          <note>
            Anf. 45 Försvarsminister PETER HULTQVIST (S):
          </note>
          <note>
            Fru talman! Försvarsbeslutet, som fattades i december förra året,
            är relativt nytt. Det finns ett planeringsdirektiv från regeringen
            till Försvarsmakten, och det finns tidsplaner när det gäller hur
            saker och ting ska fullföljas. Var och en som tar sig tid att
            läsa och sätta sig in i försvarsbeslutet och dess förarbeten och
            också ta del av Försvarsmaktens underlag får tydliga besked på
            den punkten. Det är också en fråga om vilken ambitionsnivå man
            har när det gäller informationsinhämtning.
          </note>
          <note>
            Det har vid ett flertal tillfällen redovisats för utskottet hur
            propositio ­ nen har vuxit fram och de olika konsekvenserna av
            denna. Jag har också i mitt svar redovisat att Försvarsmakten
            nyss har inkommit med ett budgetunderlag för 2022, och det är
            det första för försvarsbeslutsperioden . Vi följer upp detta återkommande
            utifrån det som myndigheterna redovisar och den information som
            vi har i övrigt, och vi återkommer med kontinuitet till riksdagen
            om detta. Jag menar att det finns både tidsplaner och riktlinjer.
          </note>
          <note>
            Sedan har vi gjort en rejäl kapacitetsökning och förstärkning
            av den militära förmågan sedan 2015. Vi har i dag ett betydligt
            bättre försvar än vad vi hade 2015. Vi har också brutit trenden
            och lagt om från det gamla insatsförsvaret till att nu försvara
            Sverige. Det är en tydlig skillnad också mot hur det såg ut på
            er tid, när ni satt i regeringsställning.
          </note>
          <note>
            Den försvarsproposition som riksdagen har beslutat om innebär
            en 40 ‑ procentig nivåhöjning. Det går inte att jämföra med någon
            annan nivå ­ höjning än den i början av 1950-talet. Det är en
            oerhört stor ambitions ­ ökning.
          </note>
          <note>
            Det nämns här att det behövs fler värnpliktiga, fler övningar
            och mer materiel. Allt detta ingår ju i propositionen. Det är
            beslutat, så det är väl ingenting att stå här och redovisa i riksdagen
            ungefär som att det är något som vi inte skulle ha tänkt på.
          </note>
          <note>
            Det ska vara 8 000 värnpliktiga 20 2 5. I dag är det 4 900. Vi
            har en betydligt högre övningsfrekvens i dag än vi hade tidigare,
            2015, och det gäller både nationell övningsverksamhet och internationella
            övningar. Sedan har det påverkats, tyvärr, av pandemin, men det
            tror jag att varken Jörgen Berglund eller jag kan rå över, utan
            man får ta de hänsyn som krävs. Men ambitionen är att fortsätta
            utveckla övningsverksamheten. Det är en självklarhet att övningsverksamheten
            är en kärna i hur vi förstärker Försvarsmakten.
          </note>
          <note>
            Mer materiel ingår som en mycket tung del i hela försvarsbeslutet,
            så det är väl inte heller någon nyhet. Men det beskrivs här i
            debatten ungefär som att vi inte skulle ha tänkt på den frågan.
            Det handlar om jättemycket materiel, nya vapensystem, uppgraderingar,
            reparationer och underhåll. Det är oerhörda satsningar som sker
            här. Och det är nya vapensystem som är oerhört kvalificerade och
            som dessutom direkt bidrar till en högre tröskeleffekt för Sverige
            och våra samarbetspartner.
          </note>
          <note>
            Jag menar att nog finns det tidsplaner och riktlinjer, och nog
            finns det riksdagsbeslut som håller. Dessutom har man från Försvarsmakten
            tydlig ­ gjort att man har goda förutsättningar att fullfölja
            innehållet i försvars ­ beslutet.
          </note>
          <note>
            Anf. 46 JÖRGEN BERGLUND (M):
          </note>
          <note>
            Fru talman! Jag vet inte om försvarsministern missförstod mig.
            Jag sa just att ny materiel, fler officerare och fler värnpliktiga
            ingår i försvars ­ beslutet och att vi moderater står bakom försvarsbeslutet,
            förutom vad gäller den långsiktiga finansieringen.
          </note>
          <note>
            Min poäng och det jag ville göra försvarsministern uppmärksam
            på är att allt som behöver göras för att förstärka försvaret inte
            ryms i försvarsbeslutet, till exempel den hemställan Försvarsmakten
            har gjort för att få igång fler övnings- och skjutfält. Detta
            finns med i Försvarsmaktens budgetunderlag till regeringen, som
            statsrådet har fått.
          </note>
          <note>
            Men mer behöver göras som inte ryms inom f örsvarsbeslutet, så
            låt mig vara extra tydlig. Övnings- och skjutfälten är en sak,
            men en annan fråga som är minst lika viktig rör personalförsörjningen
            inom Försvarsmakten. Det är kanske det mest kritiska om vi ska
            lyckas nå riksdagens mål för Sveriges försvars- och säkerhetspolitik.
          </note>
          <note>
            Sist försvarsministern och jag stod här pratade vi om reservofficerares
            rätt att vara tjänstlediga vid tjänstgöring inom Försvarsmakten.
            I dag tänkte jag i stället ta upp yrkesofficerarna samt gruppbefälen,
            soldaterna och sjömännen. Det handlar om sådant som inte finns
            med i försvarsbeslu ­ tet som gör att man kan säkerställa en god
            kompetensförsörjning och som kan vara något av det viktigaste
            man kan göra för att säkra tillväxten.
          </note>
          <note>
            Vi kommer inte ifrån att lönefrågan är central även för officerare.
            Varken politiken eller Försvarsmaktens ledning kan ignorera detta.
            Ingångslönen för officerare är låg, och möjligheten till god löneutveckling
            är i stor utsträckning kopplad till byte av grad och befattning.
            Vi behöver se på lönelyft och möjlighet till löneutveckling inom
            yrket, till exempel som lärarkåren har fått i form av förstelärare.
          </note>
          <note>
            Jag vet att försvarsministern tidigare har sagt att detta är
            en fråga för arbetsmarknadens parter, och det tycker jag också
            i grund och botten. Men jag tycker också att politiken är skyldig
            att gripa in för att åtgärda problem man inte kommer till rätta
            med, för detta påverkar mycket mer än enskilda individers lön.
            Den socialdemokratiska regeringen hade ju inga problem att gå
            in på parternas område när det gällde turordningsreglerna, om
            jag inte minns fel.
          </note>
          <note>
            Fru talman! När en undersökning som Officersförbundet har gjort
            visar att sex av tio officerare funderar på att byta yrke och
            en tredjedel av officerskåren går i pension inom tio år måste
            vi agera politiskt. Gör vi inte det kommer en ansträngd situation
            att bli mycket värre. Svensk försvarsförmåga kommer att påverkas,
            och riksdagens mål kommer inte att nås.
          </note>
          <note>
            Det skulle vara intressant att få höra mer från försvarsministern
            om hur han ser på löneutveckling, karriärmöjligheter och frågan
            som har seglat upp från och med i år, nämligen möjligheten för
            våra anställda gruppbefäl, soldater och sjömän att bli tillsvidareanställda.
            I dag är begränsningen tolv år, och de som anställdes först är
            uppe i det nu. Det sker ett stort tapp av både kunskap och erfarenhet
            om de slutar för att de inte får förlängt. Detta påverkar vår
            förmåga att nå de mål vi gemensamt tagit fram och beslutat om.
          </note>
          <note>
            En stor debatt handlar om omgaloneringen. Jag vet att det är
            en myndighetsfråga, men den påverkar också.
          </note>
          <note>
            Politiken måste ha en tanke om dessa saker. Jag förväntar mig
            inte att försvarsministern ska säga ”så här ska det vara”, för
            det vore fel av honom.
          </note>
          <note>
            Anf. 47 Försvarsminister PETER HULTQVIST (S):
          </note>
          <note>
            Fru talman! Det här är väldigt intressant. Först räknar man upp
            en massa saker där man kräver synpunkter av mig, och sedan har
            man förstå ­ else för att jag inte ska ha några synpunkter. Det
            blir ett märkligt sätt att debattera.
          </note>
          <note>
            Jag har inte missförstått något utan relaterar bara till den
            bild jag får av ditt anförande, Jörgen Berglund. Du beskriver
            en lång rad problemställningar som är hanterade i propositionen.
            Du vill skapa en bild av att vi inte har grepp om läget och att
            allt står på lösan grund. Det var det jag reagerade på, och det
            var därför jag hänvisade till propositionen. Det är bra att du
            i stort sett bekräftar att jag har rätt på den punkten.
          </note>
          <note>
            När det gäller länsstyrelserna handlar det om avvägningar mellan
            miljöpolitiska målsättningar, rättssäkerhet i tillståndsprocesser
            och försvarsnytta. Dessa frågor är under beredning på tjänstemannanivå
            i Regeringskansliet.
          </note>
          <note>
            Vi är överens om att arbetsgivarfrågan är delegerad till myndigheterna,
            inte bara till Försvarsmakten utan generellt. Det verkar som att
            ledamoten har förståelse för mina begränsade möjligheter att gå
            in på det i detalj.
          </note>
          <note>
            Jag konstaterar dock att det finns krav på högre måltal när det
            gäller yrkesofficerare och K-anställda. Det finns funderingar
            om att dagens orga ­ nisation är för snäv för att klara utvidgningen
            från dagens 4 900 värnplik ­ tiga till 8 000. Det finns synpunkter
            på lönenivåer, utvecklingsmöjligheter och attraktionskraft.
          </note>
          <note>
            Det är klart att en arbetsgivare med ansvar alltid måste värdera
            och se över hela spektrumet. Så måste det fungera på en arbetsmarknad.
            Enligt min uppfattning arbetar Försvarsmaktens ledning kontinuerligt
            med denna typ av frågor. Jag följer också upp denna typ av frågor,
            och jag har också kontakter med den fackliga sidan så att jag
            informerar mig om hur de ser på situationen.
          </note>
          <note>
            Detta är väldigt viktigt, framför allt när det gäller möjligheten
            att rekry ­ tera personal till de nyetableringar som planeras.
            Om det ska fungera måste förbanden kunna svara för sin egen försörjning
            av personal. Då handlar det om kompetensförsörjning, attraktionskraft,
            geografisk placering och hur det ska klaras ut i förhållande till
            övriga förmåner. Det handlar om att byg ­ ga en stabilitet på
            de orter där man startar upp ny verksamhet. Detta ingår som en
            del i den utmaning man måste ta sig an när man utöver att skapa
            infrastrukturen för de nya förbanden måste se till att klara dessa
            målsätt ­ ningar.
          </note>
          <note>
            Försvarsmakten har också i sina underlag tydliggjort att man
            anser att man kan klara både infrastrukturen och personalförsörjningen.
            Det är inte detsamma som att jag tror att det inte kommer att
            bli några problem. Ända sedan första början har jag sagt att när
            det gäller genomförandet av försvarsbeslutet kommer det att dyka
            upp fördyringar, förseningar och olika oförutsedda problem som
            vi kommer att få tackla efter hand. Jag tror dock att vi har goda
            förutsättningar att klara det.
          </note>
          <note>
            Anf. 48 JÖRGEN BERGLUND (M):
          </note>
          <note>
            Fru talman! Det handlar absolut inte om att undergräva försvarsbeslutet.
            Jag tryckte ju själv på ja-knappen för försvarsbeslutet.
          </note>
          <note>
            Jag upprepar att anledningen till min interpellation är att jag
            vill lyfta upp att allt inte är frid och fröjd och kommer att
            gå bra bara för att försvarsbeslutet är taget. Försvarsministern
            bekräftar ju också min bild.
          </note>
          <note>
            Men ibland räcker det inte att bara bekräfta att det finns problem
            och utmaningar. Man måste också ha en politisk idé om hur man
            ska lösa detta och se sammanhangen för hur vi löser detta.
          </note>
          <note>
            Som jag sa får inte försvarsministern ha synpunkter på varenda
            detalj. Men här återkommer han hela tiden till det övergripande
            försvarsbeslutet. Problemet är att ingenstans i försvarsbeslutet
            lyfts problematiken med eller förslag på lösningar för till exempel
            övnings- och skjutfält, löneutveckling för officerare eller hur
            man ska göra med anställda gruppbefäl, soldater och sjömän, sådant
            som är en förutsättning för att få tillväxt.
          </note>
          <note>
            Därför lyfter jag upp detta, och det jag önskar av försvarsministern
            är att han helt enkelt bekräftar att det är så och att man tittar
            på det. Men här känner jag mig inte trygg eftersom han hela tiden
            återkommer till den stora, övergripande bilden, vilket gör mig
            orolig. Jag tror nämligen att dessa frågor kommer att spela en
            avgörande roll.
          </note>
          <note>
            Försvarsministern tog åter upp att miljötillstånden är under
            beredning. Men det var de under hösten också, och då fick man
            ett nej. Det var två veckor efter att jag hade ställt en interpellation
            till dåvarande miljö- och klimatminister Isabella Lövin. Försvarsministern
            får gärna övertyga mig. Blir det ett ja denna gång?
          </note>
          <note>
            Anf. 49 Försvarsminister PETER HULTQVIST (S):
          </note>
          <note>
            Fru talman! Jag tror att det är jag i denna debatt som har fördjupat
            diskussionen om både lönesidan, måltalen, snäv organisation, utvecklingsmöjligheter,
            attraktionskraft och hur vi hanterar detta på de olika nyetableringsorterna.
            Jag känner att det var jag som i större utsträckning än ledamoten
            drog upp de reella problemställningarna här, medan ledamoten uttryckte
            sig i lite mer generella termer.
          </note>
          <note>
            Jag vet inte om ledamoten har följt mina eventuella insatser,
            men om det är något som jag har gjort är det att tala om att vi
            riskerar att hamna i både försening, fördyring och oförutsedda
            händelser. Ibland känns det som att oppositionen gärna vill tänka
            bort den delen av verkligheten, när man säger det. Sedan dyker
            det upp något annat läge, och då för man det resonemanget. Jag
            har pratat om detta hela tiden.
          </note>
          <note>
            När det gäller de processer som ledamoten känner sig orolig över
            när det gäller miljöbalken och miljöprövning säger jag inte mer
            än det som jag kan säga. Om jag säger något mer än det jag kan
            säga blir detta en issue som sedan ska tas upp här av Jörgen Berglund
            på något sätt. Jag pratar när det finns något att prata om, och
            just nu är det så att dessa frågor bereds. Det är det besked som
            jag kan ge i dag.
          </note>
          <note>
            Vi ignorerar ingenting i dessa sammanhang. Vi ser helheten och
            sammanhanget här. Sedan har vi en arbetsfördelning mellan departement
            och myndighet, där myndigheten ska göra sitt. Jag vet att de är
            medvetna om de infrastrukturella problemen och att de jobbar med
            rekryteringsstrategier långsiktigt. De fackliga organisationerna
            har självfallet sina synpunkter på detta, som jag tar del av med
            viss frekvens.
          </note>
          <note>
            Jag tycker att vi har ett försvarsbeslut på en så solid grund
            som vi kan ha i dag. Det är ett stabilt försvarsbeslut som Försvarsmakten
            bedömer att vi kan genomföra.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:554 om enhetliga bedömningar
            inom sjukförsäkringen
          </note>
          <note>
            Anf. 50 Statsrådet ARDALAN SHEKARABI (S):
          </note>
          <note>
            Fru talman! Elisabeth Björnsdotter Rahm har frågat mig om jag
            avser att vidta några åtgärder på sjukförsäkringsområdet för att
            tydliggöra vilka regler som är tillämpliga i olika fall och vilka
            intyg som ska användas, i syfte att förbättra förutsättningarna
            för enhetlighet i Försäkringskassans bedömningar.
          </note>
          <note>
            Regeringen har under covid-19-pandemin arbetat för att begränsa
            de skador som pandemin orsakar människor på olika sätt. Flera
            tillfälliga åtgärder har vidtagits på kort tid inom ramen för
            socialförsäkringarna för att minska pandemins negativa konsekvenser.
            Regeringen har under pandemin också agerat för att snabbt kunna
            genomföra en permanent förändring i sjukförsäkringen utifrån förslag
            som lämnats i utredningen En trygg sjukförsäkring med människan
            i centrum , för att komma till rätta med brister i sjukförsäkringen,
            som blivit extra tydliga under pandemin.
          </note>
          <note>
            Regeländringen började gälla den 15 mars 2021 och handlar om
            att beviskraven vid dag 180 i rehabiliteringskedjan sänks. Regeländringen
            gör att fler människor får möjlighet till längre tid att rehabiliteras
            tillbaka till sitt eget arbete, och detta omfattar bland annat
            de människor som drabbats av postcovid. Regeringen arbetar aktivt
            med övriga förslag i utredningen.
          </note>
          <note>
            Mot bakgrund av de kvalitetsbrister som utredningen En trygg
            sjukförsäkring med människan i centrum identifierade i Försäkringskassans
            utredningar gav regeringen hösten 2020 myndigheten ett uppdrag
            att förbättra kvalitet en i ärenden om rätt till sjukpenning .
            Uppdraget syftar till att identifiera och åtgärda eventuella brister
            i handläggningen.
          </note>
          <note>
            För regeringen har det varit särskilt viktigt att under pandemin
            kontinuerligt ge aktuell information på regeringens hemsida om
            status för de tillfälliga åtgärderna. Närmare information om de
            olika ersättningarna, och gällande villkor för dem, har lämnats
            på Försäkringskassans hemsida.
          </note>
          <note>
            Anf. 51 ELISABETH BJÖRNSDOTTER RAHM (M):
          </note>
          <note>
            Fru talman! Vi har nu sedan ett drygt år haft en pandemi som
            har drabbat oss alla mer eller mindre, på olika sätt. Jag måste
            säga att regeringen under det gångna året har agerat senfärdigt
            och dessutom ibland på uppdrag av riksdagen i form av utskottsinitiativ.
            Därför är min fråga till statsrådet: Ser han behovet av att ha
            mer enhetliga bedömningar inom sjukförsäkringen?
          </note>
          <note>
            Jag upplever inte när jag hör svaret att statsrådet har förstått
            frågorna i min interpellation. Statsrådet hänvisar till en utredning
            som är gjord: En trygg sjukförsäkring med människan i centrum
            . Men det är inte riktigt detta som min fråga handlar om, utan
            det är om alla dessa olika ersättnings ­ system som erbjuds personer
            som drabbas av covid-19, personer som ris ­ kerar att drabbas
            av covid-19, personer som har anhöriga i sin närhet som har covid-19
            och så vidare.
          </note>
          <note>
            Jag skulle vilja påstå – utan att ta till överord – att detta
            är en djungel. Statsrådet hänvisar till Försäkringskassans hemsida.
            Jag har försökt gå in och läsa där. Jag tycker att jag har ganska
            god kunskap om hur Försäkringskassan fungerar, men jag kan inte
            påstå att jag blir speciellt klok när det gäller vilka ersättningssystem
            som ska gälla om jag är sjuk, om mitt barn är sjuk, om min man
            är sjuk eller hur det nu ser ut och vilket intyg som ska skrivas
            och vem som ska göra det.
          </note>
          <note>
            Detta leder till ett sammanfattande ord för hela pandemihanteringen,
            och det är inkonsekvens. Det har kommit nya regelverk efter nya
            regelverk. Man har inte jackat i varandra, och vi har inte sett
            något helhetsgrepp för att ta höjd för att kunna ge människor
            trygghet och säkerhet att kunna hantera pandemin på rätt sätt.
            Jag förstår att statsrådet inte har svar på alla dessa frågor
            eftersom det så tydligt framgår att jag inte får svar på frågorna
            i min interpellation.
          </note>
          <note>
            I ett av våra senaste utskottsinitiativ tittade vi på regelförenklingar
            för när man ska bedömas efter dag 180 mot normalt förekommande
            arbete på arbetsmarknaden. Det tycker jag är väldigt märkligt
            – det finns väl inga onormala arbeten på arbetsmarknaden. Gränsen
            har förlängts till dag 365, och den kan förlängas ännu längre,
            till dag 555. Det är fortfarande viktigt att vi håller i rehabkedjan.
            Det är ju rehabilitering vi är ute efter för att man ska kunna
            komma tillbaka efter långtidscovid eller annan symtombaserad diagnos.
          </note>
          <note>
            Jag förstår fortfarande inte svaret.
          </note>
          <note>
            Anf. 52 Statsrådet ARDALAN SHEKARABI (S):
          </note>
          <note>
            Fru talman! Tack, Elisabeth Björnsdotter Rahm, för frågan men
            också för engagemanget i sjukförsäkringsfrågorna!
          </note>
          <note>
            Jag har sagt det tidigare i denna kammare och jag säger det ännu
            en gång: Elisabeth Björnsdotter Rahm visar att det finns människor
            också i Moderata samlingspartiet som bryr sig om sjukförsäkringen.
            Tyvärr verkar Elisabeth Björnsdotter Rahm inte få med sig sitt
            parti. Om man tittar på hur Moderaterna röstade bland annat i
            den votering som vi hade i kammaren när vi skulle ändra regelverket,
            för att de människor som drabbas av postcovid inte ska utförsäkras
            efter dag 180, ser man att Moderaterna inte röstade ja till förslaget.
            Det är anmärkningsvärt. Jag kan inte hitta något annat läge i
            något annat nordiskt land där ideologiska låsningar och skygg
            ­ lappar i den utsträckningen stoppar ett parti från att se verkligheten
            som den är.
          </note>
          <note>
            Vi har haft västra Europas förmodligen mest restriktiva regelverk.
            Vi såg att detta regelverk fick konsekvensen att människor utförsäkras
            vid dag 180 trots att de inte hunnit få sin rehabilitering och
            vårdinsats. Mot bakgrund av detta läge föreslog vi lite lättnader
            i beviskraven så att fler människor ska kunna behålla sin sjukpenning,
            avsluta sin rehabilitering och vårdinsats och gå tillbaka till
            sitt arbete. Och så är dessa ideologiska skygglappar i vägen för
            att ett parti ska kunna ta ställning till detta – det självklara.
          </note>
          <note>
            Fru talman! Svårigheten med politik är att faktiskt då och då
            klara av att slänga dessa skygglappar och att se verkligheten
            också från ett annat perspektiv. Ja, det fanns ett läge 2006 då
            en del av kritiken mot sjukförsäkringen var berättigad. Men det
            är utan tvekan så, baserat på utredningar som har gjorts och baserat
            på granskningar som vi har fått, att de lagändringar som trädde
            i kraft 2008 gjorde vår sjukförsäkring alldeles för restriktiv.
            De ambitioner som uttrycktes om att människor skulle få rehabilitering
            uppnåddes inte, eftersom regelverket var så restriktivt att människor
            åkte ur sjukförsäkringen dag 180 oavsett om de hade blivit friska
            eller inte.
          </note>
          <note>
            Fru talman! Det finns inte en enda människa på jorden som kan
            säga att människor blir friska av att bli utförsäkrade. Säga det
            kan man göra, men så är inte fallet. Jag tycker därför att det
            är viktigt, fru talman, oavsett debatten och oavsett det olyckliga
            i Moderata samlingspartiets ställningstagande i frågan om 180-dagarsregeln,
            att det finns människor som Elisabeth Björnsdotter Rahm som åtminstone
            ser behovet av en sjukförsäkring också från det moderata perspektivet.
          </note>
          <note>
            När det gäller åtgärderna under pandemin har vi agerat med snabbhet
            och införde en karensersättning precis i början av pandemin, så
            att människor kunde få en ersättning från och med den första sjukdagen.
            Därmed skulle folk få ekonomiska förutsättningar att stanna hemma
            från och med den första sjukdagen och bidra till att minska smittspridningen.
            Den ersättningen har förlängts.
          </note>
          <note>
            Vi har infört en helt ny förmån inom socialförsäkringssystemet,
            en ersättning för de personer som tillhör riskgrupper och som
            inte kan arbeta. Det har nog aldrig tidigare införts en ny förmån
            inom socialförsäkringen så snabbt. Det är för att vi har denna
            skyldighet gentemot våra medborgare. Det är deras behov som ska
            sättas i fokus, inte våra politiska bråk, inte någon prestigekamp
            mellan riksdag och regering. Det är medborgarnas behov som måste
            vara i fokus. Där hade vi ett bra samarbete med riksdagen.
          </note>
          <note>
            Jag uppskattar verkligen att vi då och då faktiskt klarar av
            att lägga undan ideologiska låsningar och perspektiv och faktiskt
            ställa oss frågan: Hur kan vi tillsammans jobba för att sätta
            svenska medborgares behov i centrum?
          </note>
          <note>
            Anf. 53 ELISABETH BJÖRNSDOTTER RAHM (M):
          </note>
          <note>
            Fru talman! Jag ska inleda med att säga att jag är helt enig
            med statsrådet om att det är människan som vi ska sätta i fokus
            – absolut – och speciellt i denna pandemi som nu har pågått i
            drygt ett år.
          </note>
          <note>
            Av egen erfarenhet vet jag hur fruktansvärt less alla människor
            är på denna isolering, på alla restriktioner som införs och på
            alla nya regelverk som införs, förlängs och förtätas. Jag har
            full förståelse för att människor nu bara går och väntar på att
            få sin första dos vaccin för att se ljuset i tunneln.
          </note>
          <note>
            Men jag blir lite fundersam utifrån vad statsrådet säger om att
            vi inte går med på att förändra bedömningen av normalt förekommande
            arbete vid dag 180, för det var ju ett utskottsinitiativ från
            socialförsäkringsutskottet. Det var ett enigt utskott som lämnade
            över detta utskottsinitiativ till regeringen om att förlänga detta
            och se över det. Fanns det inte möjlighet att göra denna bedömning
            vid dag 180 skulle man göra den vid dag 365 mot en angiven arbetsgivare.
          </note>
          <note>
            Det är inte bara detta som jag har funderat över varför jag inte
            har fått svar på. Tidigare, före pandemin, fanns det också någonting
            som hette smittbärarpenning. Det var någonting som var ganska
            unikt att få. Smittbärarpenning kunde man få om man hade fått
            salmonella eller någon annan slags sjukdom som hindrade en från
            att arbeta, alltså en smittfarlig sjukdom som riskerade att spridas
            vidare.
          </note>
          <note>
            Nu har man infört extremt många nya parametrar som också faller
            un ­ der smittbärarpenning. Det är definitivt inte lätt att förstå
            vem som ska skriva intyg. Först skulle en läkare skriva intyg.
            Men från och med den 6 februari har man tagit bort att det är
            en läkare som har ansvar för att skriva intyget, utan den enskilde
            kan själv gå in och ansöka om smittbärar ­ penning. Samma sak
            gäller om man har ett barn som är smittat. Då kan man vara hemma
            med ersättning för tillfällig vård av barn. Om man är rädd för
            att ett barn som har en svår sjukdom ska riskera att smittas kan
            man vara hemma. Det finns – ursäkta mig – en djungel av regler
            på Försäk ­ ringskassans hemsida när det gäller coronarestriktioner
            eller coronaavvik ­ elser. Om man klickar på en länk där blir
            man väldigt förvirrad.
          </note>
          <note>
            Regeringen har tagit bort karensdagen. Och vi har infört att
            man kan vara hemma i tre veckor utan att ha ett sjukintyg. Detta
            har inneburit att många givetvis har nyttjat denna förmån att
            kunna vara hemma i tre veckor, oavsett om man är sjuk eller inte.
            Det behöver inte bevisas. Man ringer in efter 14 dagar och säger
            att man är sjuk, och då får man fortsätta att vara hemma.
          </note>
          <note>
            Det är jättesvårt för den enskilde att veta, och även för hela
            hälso- och sjukvårdsapparaten, vilka intyg som ska användas, vem
            som ska skriva intyg och hur länge dessa intyg varar. Min interpellation
            är ställd till ministern utifrån att jag tycker att det är en
            stor oreda bland alla intyg.
          </note>
          <note>
            Anf. 54 Statsrådet ARDALAN SHEKARABI (S):
          </note>
          <note>
            Fru talman! Det som Elisabeth Björnsdotter Rahm beskriver som
            oreda och djungel är alltså olika regler som införs för att öka
            den ekonomiska tryggheten för människor som påverkas av pandemin
            utifrån olika situa ­ tioner. Om vi inte hade infört karensersättningen
            hade människor förlorat pengar på att vara hemma den första dagen.
            Och då hade vi förmodligen också haft en negativ effekt på smittspridningen,
            eftersom många männi ­ skor inte har råd att förlora inkomsten.
            Om vi inte hade infört en särskild ersättning för människor i
            riskgrupper, då hade de som inte kan arbeta för att de tillhör
            en riskgrupp och inte kan anpassa sitt arbete inte fått någon
            ersättning. Om vi inte hade tagit bort kravet på läkarintyg hade
            vi inte av ­ lastat sjukvården, och då hade det varit svårt för
            en hel del människor att kunna vara hemma och isolera sig när
            de är sjuka.
          </note>
          <note>
            Vi har varit väldigt noga med att så snabbt som möjligt sätta
            in rätt åtgärder för de olika grupper som påverkas av pandemin.
            Jag skulle vilja säga att vi har gjort detta i nära dialog med
            riksdagen, och det vill jag verkligen understryka. Jag vill inte
            att regeringen ska ha hela äran för det, utan det är ett samarbete
            i ett väldigt svårt läge. Men jag vill verkligen vidhålla att
            det var rätt bedömningar. Det var rätt att införa en ersättning
            för riskgrupper. Det var rätt att ta bort kravet på läkarintyg.
            Det var rätt att införa en karensersättning. Det var rätt att
            också justera regelverket för att underlätta för människor som
            drabbas av pandemin.
          </note>
          <note>
            Finns det risk att det finns människor som utnyttjar detta felaktigt?
            Ja, det gör det. Men vi måste i detta läge, mitt i en pandemi,
            sätta hela vår befolknings intressen och behov i fokus. Vi kan
            inte med hänvisning till att några kanske missbrukar detta system
            låta bli att göra något åt det faktum att vi har människor som
            tillhör riskgrupper och som behöver ha en ersättning för att de
            inte kan arbeta. Vi kan inte med hänvisning till att människor
            kan komma att utnyttja denna karensersättning på fel sätt låta
            bli att kompensera inkomstbortfallet för undersköterskor och alla
            yrkeskategorier som jobbar i sjukvård och äldreomsorg och tar
            risker för oss. De behöver få en ersättning från och med den första
            sjukdagen.
          </note>
          <note>
            Politik handlar om intresseavvägningar. Vi är väl medvetna om
            det. Men jag är övertygad om att vi fokuserar på rätt sak. Hur
            stöder vi svenska medborgare i ett svårt läge? Hur underlättar
            vi livet för våra medborgare? Hur ser vi till att klass faktiskt
            beaktas i våra beslut, så att vi får så jämlik effekt som möjligt
            av våra åtgärder? Då spelar det faktiskt roll att vi sätter in
            till exempel karensersättningen. En del kan tycka att karensersättningen
            inte är tillräckligt stor. Men för den som drabbas och som har
            en svag ekonomi innebär denna karensersättning ganska mycket.
          </note>
          <note>
            Det är ju det här som det handlar om: att se helheten, se behovet
            som finns i ett samhälle under en pandemi, våga släppa sina skygglappar,
            våga släppa de ideologiska låsningarna och sätta landets intressen
            i fokus. Om vi får mer av den stämningen i sjukförsäkringen skapas
            det kanske också förutsättningar för svensk vänster och höger
            att enas kring ett antal frågor som handlar om att göra tryggheten
            bättre för våra medborgare. Så länge vi fastnar i de politiska
            spelen, låsningarna och skygglapparna är det i slut ­ ändan våra
            medborgare – de sjuka, de funktionsnedsatta, de som är i behov
            av de sociala försäkringssystemen – som drabbas. Jag tror inte
            att någon av oss vill det. Jag är övertygad om att Elisabeth Björnsdotter
            Rahm är lika engagerad för att även den delen av vår befolkning
            ska få bättre villkor och bättre liv.
          </note>
          <note>
            Anf. 55 ELISABETH BJÖRNSDOTTER RAHM (M):
          </note>
          <note>
            Fru talman! Statsrådet vet lika väl som jag att covid-19 inte
            gör skillnad på klass. Det drabbar människor jämlikt eller ojämlikt.
            Det drabbar oss oavsett vem vi är, var vi bor och vad vi arbetar
            med. Det spelar ingen roll.
          </note>
          <note>
            Därför tycker jag att det är viktigt att vi alla ska förstå vilket
            slags ersättningsnivåer det finns och vilket slags ersättningar
            man kan ha rätt att söka när man drabbas av covid-19. Vi drabbas
            väldigt olika, och det finns i dag ingen forskning som kan peka
            på hur en långtidscovidsjukdom drabbar den enskilde. Den kan drabba
            oss väldigt olika. Det är därför vi tog det här utskottsinitiativet
            om att förlänga bedömningen mot normalt förekommande arbete vid
            dag 180; det finns för lite forskning om långtidscovid.
          </note>
          <note>
            Jag återgår till frågan i min interpellation. Jag upplever att
            det är alldeles för många olika slags regler och ersättningsnivåer.
            Det sker hela tiden förändringar, och det är svårt för den enskilde
            att hänga med. Statsrådet säger att regeringen agerar skyndsamt.
            Jag upplever tvärtom att regeringen agerar utifrån de utskottsinitiativ
            som riksdagen ger till regeringen om att agera i frågan om att
            få en tryggare sjukförsäkring för den enskilde.
          </note>
          <note>
            Anf. 56 Statsrådet ARDALAN SHEKARABI (S):
          </note>
          <note>
            Fru talman! Jag tackar Elisabeth Björnsdotter Rahm för interpellatio
            ­ nen. Jag hoppas att vi kan fortsätta att ha en dialog och en
            diskussion om hur vi kan förbättra den ekonomiska tryggheten vid
            sjukdom.
          </note>
          <note>
            Jag vill återigen understryka behovet av att vi gör olika justeringar
            av våra trygghetssystem och anpassar dem till de behov som våra
            medborgare har under pandemin. Medborgarna har olika typer av
            behov beroende på vilken grupp de tillhör. Därför har vi också
            satt in specifika åtgärder för olika grupper och kategorier av
            försäkrade, till exempel föräldrar, personer som tillhör riskgrupp
            samt gravida.
          </note>
          <note>
            Det är helt rätt: Vi kan inte sätta systemens enhetlighet främst.
            Vi måste sätta medborgarnas behov främst, och medborgarnas behov
            ser olika ut. Då måste systemen anpassas till de behov som medborgarna
            har.
          </note>
          <note>
            Det är precis som Elisabeth Björnsdotter Rahm säger: När det
            gäller postcovid och andra typer av symtom och diagnoser är det
            svårt att ha de säkra beskeden. Därför måste vårt sjukförsäkringssystem
            ha en flexibilitet, och det var precis den flexibiliteten som
            saknades. Det var därför det var nödvändigt att ändra regelverket
            för prövningen dag 180, och det är definitivt också nödvändigt
            att framdeles ändra regelverket för prövningen dag 365. Annars
            är det människor som far illa. Livet fungerar inte så att man
            blir sjuk och får ett exakt datum för när man kommer att bli frisk.
            Vid en del diagnoser är det så, men inte vid andra. Sjukförsäkringssystemet
            måste vara anpassat även till de diagnoserna.
          </note>
          <note>
            Nu har vi åtminstone tagit ett steg när det gäller 180-dagarsprövningen,
            men vi behöver nog göra mer även för dem som har längre sjukperioder,
            som passerar 365 dagar. Det är dessutom många som inte har hunnit
            få sina behandlingar under det gångna året på grund av att sjukvården
            koncentrerat sin verksamhet till hanteringen av pandemin.
          </note>
          <note>
            Jag vill framföra ett stort tack till Elisabeth Björnsdotter
            Rahm för frågan och diskussionen.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:589 om åtgärder för att fler
            ska få aktivitetsersättning
          </note>
          <note>
            Anf. 57 Statsrådet ARDALAN SHEKARABI (S):
          </note>
          <note>
            Fru talman! Lars Beckman har frågat mig vilka slutsatser jag
            drar av den kraftiga ökningen av personer som nu erhåller försörjningsstöd
            i stället för ersättning från Försäkringskassan, om jag har någon
            plan på att ge ett uppdrag i regleringsbrevet till Försäkringskassan
            för att åtgärda situatio ­ nen, vilka åtgärder jag avser att vidta
            för att personer som har daglig verk ­ samhet ska erhålla aktivitetsersättning
            från Försäkringskassan och inte hänvisas till försörjningsstöd,
            vilka brister jag ser i dagens regelverk, vilka åtgärder jag planerar
            för samt vad jag konkret kommer att göra med anledning av Inspektionen
            för socialförsäkringens rapport, som visar att 40 procent av dem
            som får indragen aktivitetsersättning hänvisas till försörjningsstöd
            för sin inkomst.
          </note>
          <note>
            Lars Beckman har ställt liknande frågor i flera interpellationer.
            Jag välkomnar hans engagemang i denna viktiga fråga, och jag ser
            fram emot att i samarbete med flera partier fortsätta arbetet
            med att förbättra tryggheten för denna grupp. Arbete pågår i flera
            olika delar för att komma till rätta med brister i dagens regelverk.
          </note>
          <note>
            Regeringen har uppdragit åt en särskild utredare att se över
            sjuk- och aktivitetsersättningen (dir. 2020:31). Syftet är att
            förmånerna ska ge hög trygghet vid långvarigt nedsatt arbetsförmåga,
            god förutsebarhet för den enskilde och stabilitet i tillämpningen
            över tid. Regelverkets krav för att en försäkrad ska beviljas
            förmånerna ska bli mer ändamålsenliga och i möjligaste mån ta
            till vara den försäkrades arbetsförmåga. Uppdraget ska redovisas
            senast den 30 juli 2021 och blir ett viktigt underlag i det fortsatta
            arbetet med att säkerställa tryggheten för målgruppen.
          </note>
          <note>
            Förutom översynen av regelverket har regeringen uppdragit åt
            För ­ säkringskassan att förbättra stödet till unga som får avslag
            på sin ansökan om aktivitetsersättning (S2019/03413/SF). De som
            får avslag på ansökan om aktivitetsersättning ska ges hjälp och
            stöd för att kunna arbeta eller studera. Regeringen har också
            uppdragit åt Inspektionen för socialförsäk ­ ringen att granska
            och analysera hur Försäkringskassan tillämpar bestäm ­ melsen
            om utredningsskyldigheten i handläggning av ärenden gällande sjukpenning
            och aktivitetsersättning där ansökan om ersättning har avslagits
            (S2019/03411/SF). ISF har också på regeringens uppdrag analyserat
            varia ­ tionen i avslag och nybeviljande av aktivitetsersättning
            (S2019/03412/SF). Försäkringskassan och Arbetsförmedlingen har
            även ett gemensamt upp ­ drag i respektive myndighets regleringsbrev
            att samver ­ ka kring bland annat unga med aktivitetsersättning
            för att säkerställa att rätt stöd ges och att relevanta insatser
            görs.
          </note>
          <note>
            För mig är det självklart att sjukförsäkringen ska ge trygghet
            vid sjukdom och funktionsnedsättning, och regeringen arbetar intensivt
            för att säkerställa detta.
          </note>
          <note>
            Anf. 58 LARS BECKMAN (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Det finns en sak som jag och statsrådet Shekarabi är helt överens
            om. Det är att Brynäs ska vinna i kväll och bli kvar i SHL. Men,
            fru talman, det verkar tyvärr också vara det enda vi är överens
            om.
          </note>
          <note>
            Den som vill se vad regeringen har bedrivit för politik på det
            här områ ­ det sedan 2015 tycker jag ska gå in på rbu.se, hemsidan
            för RBU, Riksför ­ bundet för Rörelsehindrade Barn och Ungdomar.
            De har gjort en samman ­ ställning, fru talman, över vad regeringen
            har gjort sedan 2015 och hur de har jobbat med denna målgrupp:
            Sveriges svagaste personer, som behöver samhällets stöd mest.
            Det skulle jag påstå att unga funktionsnedsatta är.
          </note>
          <note>
            RBU skriver på sin sida om 16 försämringar som skett sedan 2015
            under den här socialistiska regeringens tid. De räknar upp: Den
            personliga assistansen har kollapsat sedan 2015. Beviljandet av
            aktivitetsersättning har kollapsat. Allt fler förlorar sin kontaktperson.
            Kommuner avslår ansökningar medvetet för att driva frågorna till
            förvaltningsrätten. Resurser ­ na till skolor för att ge stödinsatser
            minskar. Vad gäller hjälpmedel har det skett neddragning av sortiment
            och införande av avgifter. Bilstödet har blivit svårare att få.
            Nödstoppet för omprövningar av personlig assistans fungerar inte
            som det var tänkt. Det har blivit betydligt svårare att få parkeringstillstånd.
            LSS-boende – egen lägenhet med assistans – är en insats som sällan
            beviljas. Besparingar har gjorts på ledsagarservice. Korttidsboende
            beviljas i lägre grad. Resursskolor läggs ned och väldigt få nya
            startar. Omvårdnadsbidraget har försämrats. Färdtjänsten har försämrats.
            Det senaste, fru talman, är att bidragen till bostadsanpassning
            har kollapsat. Det är så här den solidariska socialistiska politiken
            ser ut i verkligheten.
          </note>
          <note>
            Den här interpellationen handlar alltså om Sveriges Televisions
            förskräckliga nyhet. Det stämmer precis som statsrådet säger i
            svaret. Det är tredje gången som jag kallar ministern hit till
            riksdagen för att förklara hur det kommer sig att regeringen agerar
            som den gör mot Sveriges svagaste grupp.
          </note>
          <note>
            Det handlar till exempel om den personen som har Downs syndrom,
            den personen som befann sig i en daglig verksamhet. Det är den
            gruppen som vi talar om. Den är den gruppen som har blivit utsparkad
            – för att använda ministerns ord i en annan debatt – från tryggheten
            i Försäkringskassan, tryggheten att befinna sig i en aktivitetsersättning.
          </note>
          <note>
            Den är den gruppen där man har ökat indragen aktivitetsersättning
            med 40 procent sedan den senaste debatten. Det är något år sedan
            vi stod här. Ministern använde då ett högt tonläge. Sedan dess,
            tolv månader senare, har det ökat med 40 procent.
          </note>
          <note>
            Fru talman! Detta är en moralisk fråga. Vi svenskar vill i grund
            och botten hjälpa våra medmänniskor. Det är därför vi betalar
            skatt. Det är därför det är ett solidariskt samhälle. Det handlar
            om att vi ska hjälpa den som är svagast.
          </note>
          <note>
            Var har då ministern sitt fokus? Jo, han åker land och rike runt
            och skriver debattartiklar om familjeveckor. Han vill använda
            30 000 miljoner, enligt Nordeas chefsekonom, 30 miljarder, för
            att ge friska familjer några dagars ledighet. Samtidigt säger
            han i det svar som han precis har stått och läst upp att kommunerna
            och Försäkringskassan ska hjälpa till att sätta samhällets svagaste
            i försörjningsstöd.
          </note>
          <note>
            Det är skamligt, fru talman! Jag skulle vilja veta av ministern:
            Vad tänker ministern konkret göra för att hjälpa den här gruppen?
          </note>
          <note>
            Anf. 59 Statsrådet ARDALAN SHEKARABI (S):
          </note>
          <note>
            Fru talman! Tack, Lars Beckman, för inlägget och interpellationen!
          </note>
          <note>
            Min förhoppning är, fru talman, att Lars Beckman genom sitt engagemang
            och sin kunskap i de frågor som rör den ekonomiska tryggheten
            för personer som på grund av funktionsnedsättning saknar arbetsförmåga
            får med sig sitt parti och får sitt parti att ändra synsättet
            på sjuk- och aktivitetsersättningen.
          </note>
          <note>
            Det skulle vara en enorm framgång. Det skulle verkligen vara
            ett stort steg för Sverige och inte minst för alla våra medborgare
            som på olika sätt har en nedsatt arbetsförmåga. Jag lovar Lars
            Beckman att jag är beredd att hjälpa honom med det som behövs
            för att också Moderaterna ska bli övertygade om att sjuk- och
            aktivitetsersättningen behöver återupprättas.
          </note>
          <note>
            Fru talman! Vi skulle kunna stå här, jag och Lars Beckman, och
            debattera om vems fel det är. Lars Beckman kan säga att det har
            att göra med regeringens styrning och kan definitivt också peka
            på ISF-rapporter som visar att det har funnits brister i styrningen.
            Jag skulle då kunna säga: Det här beror på lagstiftningen som
            ändrades 2008, och som blev väldigt mycket mer restriktiv. Så
            kan vi hålla på. Men det hjälper inte dem som är drabbade att
            stå och skylla på varandra.
          </note>
          <note>
            Fru talman! Vår skyldighet i det här läget är att fråga oss:
            Vad kan vi göra åt detta här och nu på kort sikt men också på
            lite längre sikt? Jag ska vara otroligt tydlig med vad som kan
            göras och behöver göras för att människors ekonomiska trygghet
            ska återupprättas och speciellt för den grupp som har drabbats
            av restriktivare lagstiftning och restriktivare tillämpning av
            rätten till aktivitetsersättning.
          </note>
          <note>
            Lagen behöver ändras. Det sitter just nu en utredare. Det är
            inte en utredning som ska ta två år till, utan inom några månader
            har vi ett förslag. Det förslaget kommer att handla om hur aktivitetsersättningen
            ska förstär ­ kas och hur den ekonomiska tryggheten för den grupp
            som Lars Beckman med rätta har ett mycket starkt engagemang för
            ska förstärkas.
          </note>
          <note>
            Låt oss lägga undan all prestige och alla ideologiska låsningar.
            Alla vet att Lars Beckman och jag står långt ifrån varandra i
            många frågor. Men i den här frågan borde vi kunna samarbeta. Det
            vore fantastiskt om svensk höger och vänster säger: Nu lägger
            vi undan de ideologiska konflikterna och löser frågan om aktivitetsersättningen.
          </note>
          <note>
            Jag tror att det är exakt det som behövs om det här ska lösas.
            Annars kommer vi att stå här om ett år, om två år, och så har
            ingenting lösts. Vi måste ändra regelverket. Det vet alla som
            har följt den här debatten om sjuk- och aktivitetsersättning.
            Sedan ändringen 2008 har lagstiftningen i grunden varit restriktiv,
            och så har tillämpningen också under de senaste åren kommit att
            bli mer restriktiv. Det får de effekter som Lars Beckman har beskrivit.
          </note>
          <note>
            Vad kan vi då göra här och nu i väntan på utredningen? Där har
            vi med anledning av ISF:s senaste granskning, som är väldigt allvarlig
            och som visar att det finns allvarliga utredningsbrister i Försäkringskassans
            utredningar, haft en direkt dialog med styrelsen under den här
            veckan. Vi avser att fortsätta att ha en väldigt nära dialog med
            Försäkringskassan.
          </note>
          <note>
            Försäkringskassan har fått ett uppdrag att jobba med utredningar
            i det uppdrag som gäller sjukförsäkringen. Men vi avser att ha
            en intensiv dialog. Jag vet att Försäkringskassan har satt igång
            en egen process som handlar om handläggningen av den här typen
            av ärenden. I väntan på att vi får lagförslaget på vårt bord gör
            vi vad vi kan i dialogen och i myndighetsstyrningen.
          </note>
          <note>
            Anf. 60 LARS BECKMAN (M):
          </note>
          <note>
            Fru talman! Statsrådet verkar vara bekymrad för Moderaterna.
            Låt mig bara konstatera att den statsrådet ska gå och tala med
            är naturligtvis finansministern. Finansministern var väldigt tydlig
            i en intervju den 22 oktober 2016.
          </note>
          <note>
            Då sa finansministern i SVT: Assistansersättning är ett område
            där det blir aktuellt att spara pengar för att klara ökade kostnader
            för flykting ­ mottagandet. Det var ett uttalande som närmast
            orsakade ett raseri i funktionshindersrörelsen.
          </note>
          <note>
            Men det var inte bara assistansersättningen som finansministern
            tog upp. Hon sa: Det handlar också om att dämpa kostnadsutvecklingen
            på andra områden, det vill säga att kostnaderna ökar, till exempel
            sjukskrivningar och assistansersättningar. Där finns det åtgärder
            i budgeten som verkligen behöver gå igenom i riksdagen nu.
          </note>
          <note>
            Det är alltså partivännen till statsrådet som säger detta. Jag
            tror inte att statsrådet behöver bekymra sig över Moderaterna.
            Vi införde LSS. Ni röstade emot det i kammaren när det skedde.
            Ni tryckte på nej-knappen. Ni ville inte ha personlig assistans.
            Varför vet vi inte.
          </note>
          <note>
            Det här uttalandet från finansministern 2016 gjorde att Ifas
            ordförande sa: Man ställer hjälpen till landets svårast funktionshindrade
            mot flyktingar. Det är en cynism som bara kommer att gå hem därför
            att vi inte syns på gatorna. Jag vädjar till regeringen att inte
            betala tragedier med tragedier. Det sa Ifas ordförande.
          </note>
          <note>
            Susanne Berg, chef för Stils politiska avdelning sa: Att ställa
            grupper som behöver stöd från samhället mot varandra är att gå
            mörka krafters ärenden. RBU:s ordförande Maria Persdotter sa:
            Att på detta sätt ställa grupper mot varandra gagnar ingen. Tvärtom
            är det en direkt farlig utveckling. Det är inte den väg som Sverige
            behöver gå. Detta var uttalanden som sas 2016.
          </note>
          <note>
            Fru talman! Problemet är inte att finansministern sa detta, utan
            problemet är verkligheten. Det är precis som RBU visar på sin
            hemsida rbu.se. Gå gärna in och titta på det. Jag tycker att statsrådet
            också ska gå in och läsa om han inte har gjort det. Det är 16
            kraftiga nedskärningar på område efter område som är riktade direkt
            mot Sveriges funktionsnedsatta.
          </note>
          <note>
            Den här interpellationsdebatten handlar om samhällets svagaste.
            Jag tror att väldigt få tror att någon med Downs syndrom, Linnea
            i Gävle, kommer att kunna ta ett lönesubventionerat jobb. Det
            är därför vi betalar skatt, fru talman. Det är därför som vi har
            bestämt i sann demokratisk anda att denna grupp personer verkligen
            behöver samhällets stöd.
          </note>
          <note>
            För mig är det obegripligt hur man kan subventionera elcyklar
            för 1,6 miljarder. Hur kan man ens diskutera att vilja införa
            en familjevecka till en kostnad av 30 000 miljoner, 30 miljarder,
            samtidigt som man får rapport efter rapport om att den grupp som
            behöver samhällets stöd mest får indragen aktivitetsersättning
            och att den gruppen har ökat med 40 procent?
          </note>
          <note>
            De vore mer rimligt att statsrådet lade sin tid och energi på
            att försöka åtgärda de stora bristerna, de 16 punkter som RBU
            flaggar för, än att ens överväga att införa familjevecka. Man
            vill ge extra lediga dagar till familjer med friska barn när det
            finns de som verkligen behöver samhällets hjälp.
          </note>
          <note>
            Anf. 61 Statsrådet ARDALAN SHEKARABI (S):
          </note>
          <note>
            Fru talman! Jag betvivlar inte Lars Beckmans engagemang för de
            människor som ska få sin ekonomiska trygghet säkrad genom aktivitetsersättningen.
          </note>
          <note>
            Men jag måste ändå uppmana Lars Beckman att visa en större grad
            av självkritik, för regeringen tar vårt ansvar på stort allvar.
            Vi ser nu efter ISF:s granskning att styrningen av Försäkringskassan
            måste förändras, och det arbetet har vi satt igång. Men också
            de partier som var med och stiftade den lag som har inneburit
            en skärpning i mycket restriktiv riktning måste klara av att kritiskt
            granska sina egna ställningstaganden.
          </note>
          <note>
            Om det hade varit så att det inte fanns en process för lagändring
            hade man kunnat säga att det återstår att se och allt det där
            som man brukar få höra i politiska debatter om att noga överväga
            möjligheten och så vidare. Men Lars Beckman behöver inte göra
            det så svårt. Utredningen pågår för närvarande, och den är i slutfasen
            med att lägga fram ett förslag som innebär att exakt de prövningar
            som Lars Beckman har synpunkter på ska regleras på ett annat sätt
            för att öka tryggheten för de här grupperna.
          </note>
          <note>
            Jag har här deklarerat väldigt tydligt att vi är på bollen när
            det gäller styrning av Försäkringskassan. Jag uppmanar ödmjukast
            Lars Beckman att göra det han kan för att påverka förutsättningarna
            för att den här kammaren ska fatta de nödvändiga besluten så att
            också lagen ändras.
          </note>
          <note>
            Vi måste gentemot våra medborgare visa förmågan att granska politik
            självkritiskt. Regeringens arbete med att förändra styrningen
            av Försäkringskassan måste kombineras med regeländringar där vi
            har alltför restriktiva regelverk. Det räcker inte med tomma ord,
            med den här debatten eller med Lars Beckmans ställningstaganden
            i den här kammaren. Det hjälper inte dem som drabbas av dessa
            missförhållanden, som vi är överens om, om vi inte också ser till
            att följa upp debatten och de muntliga ställningstagandena med
            att trycka rätt när frågan om lagändring ska hanteras i den här
            riksdagen.
          </note>
          <note>
            Jag uppmanar Lars Beckman att också ta med den här debatten in
            i det parti som han företräder så att vi får förutsättningar att
            ändra lagstiftningen, för det är uppenbart att den situation som
            vi har vad gäller sjuk- och aktivitetsersättningen inte kan accepteras.
            Det är så uppenbart det kan bli att kombinationen av det restriktiva
            regelverket och den restriktiva tillämpningen av detta regelverk
            har fått hemska konsekvenser för våra försäkrade, och det gäller
            tyvärr också sjukersättningen. Det får också långtgående konsekvenser
            för andra grupper.
          </note>
          <note>
            Det är sällan man kan vara så här tydlig, men nu kan vi vara
            det i den här frågan. Frågan går att lösa tämligen snart; det
            är det som är så bra! Politiken är det som formas av oss i regering
            och riksdag. Om regeringen nu har tagit detta initiativ och tillsatt
            en utredning som ska lägga fram ett konkret lagförslag som löser
            exakt den problematik som Lars Beckman lyfter i den här debatten
            borde vägen vara ganska enkel till att åtgärda detta.
          </note>
          <note>
            Jag tolkar välvilligt och ödmjukast Lars Beckmans engagemang
            som ett bevis på att förändringen är möjlig.
          </note>
          <note>
            Anf. 62 LARS BECKMAN (M):
          </note>
          <note>
            Fru talman! Det låter som att statsrådet inte är statsråd. Det
            låter som att statsrådet inte har något som helst ansvar för den
            politik som den här regeringen har fört sedan 2014.
          </note>
          <note>
            Det är en politik som har fått förödande konsekvenser för Sveriges
            funktionsnedsatta och som har lett till att hela funktionshinderrörelsen
            har kämpat emot den här regeringen. Jag tror att det är precis
            som finansminister Magdalena Andersson sa 2016. Med kirurgisk
            precision har man riktat in sin kraft på att försämra levnadsvillkoren
            för dem som behöver samhällets stöd mest. De 16 punkter som RBU
            har listat är på riktigt. Det är den här regeringen som för den
            politiken.
          </note>
          <note>
            Jag har fått ett desperat mejl, för jag har engagerat mig i rullstolsgarage.
            Jag förstår att statsrådet inte är så engagerad i detta, men man
            har alltså tagit bort möjligheten för Sveriges funktionsnedsatta
            att få rullstolsgarage. Det innebär att om man bor i lägenhet
            får man inte det. Interpellationsdebatten om detta har spritts
            i sociala medier, och jag får förtvivlade mejl varje vecka. Jag
            fick ett mejl från Göteborg alldeles före den här debatten.
          </note>
          <note>
            Samhällets svagaste, som behöver samhällets stöd mest, har ni
            med kirurgisk precision riktat in er på, helt i enlighet med vad
            Magdalena Andersson sa 2016. Det är er politik. Det är statsrådets
            regeringsunderlag. Det är den överenskommelse som ni har gjort
            tillsammans med tre andra partier i januariöverenskommelsen. Jag
            kan beklaga det, och jag tycker att det är djupt olyckligt.
          </note>
          <note>
            Jag hoppas att statsrådet drar tillbaka förslaget om familjevecka
            till en kostnad av 30 miljarder. Jag hoppas att statsrådet drar
            tillbaka förslaget om friår, som kostar 17 miljarder, för att
            i stället använda dessa pengar för att se till att de som verkligen
            behöver samhällets stöd kommer att få det mest av alla.
          </note>
          <note>
            Anf. 63 Statsrådet ARDALAN SHEKARABI (S):
          </note>
          <note>
            Fru talman och Lars Beckman! Jag tolkar ändå inlägget som att
            det finns någon typ av stöd för nödvändiga lagändringar, även
            om Lars Beckman verkar ha svårigheter att medge detta.
          </note>
          <note>
            Men vi måste alla vara optimister, så jag väljer att tolka Lars
            Beckmans inlägg optimistiskt och utgå ifrån att det finns en vilja
            också på den högra sidan av blocklinjen att göra någonting åt
            det restriktiva regelverk som vi har.
          </note>
          <note>
            Processen framåt är ganska tydlig. Vi kommer inom några månader
            att få ett förslag på vårt bord. Förslaget kommer med stor sannolikhet
            att handla om ändringar av regelverket för sjuk- och aktivitetsersättningen
            i syfte att öka tryggheten.
          </note>
          <note>
            Jag kan försäkra Lars Beckman att regeringens ambition är att
            göra det som krävs för att den ekonomiska tryggheten för personer
            med sjukdom och funktionsnedsättning ska öka. Jag kan försäkra
            Lars Beckman att i väntan på lagändringen gör regeringen vad vi
            kan i dialogen med myndigheten i fråga för att utredningarna ska
            hålla högre kvalitet och för att vi ska få en tillämpning som
            stämmer överens med de krav som vi bör ha på handläggning av ärenden
            i svensk förvaltning.
          </note>
          <note>
            Men återigen: Vi kommer inte ifrån att lagändring behövs. Jag
            hoppas verkligen att de intentioner som uttrycks i denna debatt
            också följs av praktisk handling den dag den typen av förslag
            landar på riksdagens bord.
          </note>
          <note>
            Jag vill avslutningsvis instämma i Lars Beckmans önskan att Brynäs
            IF blir kvar i högsta ligan.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:597 om elkapaciteten i västra
            Sverige
          </note>
          <note>
            Anf. 64 Statsrådet ANDERS YGEMAN (S):
          </note>
          <note>
            Fru talman! David Josefsson har frågat mig vilka åtgärder som
            jag avser att vidta för att säkra effektkapaciteten och stabiliteten
            på elnäten i västra Sverige.
          </note>
          <note>
            Regeringen arbetar aktivt för att säkra en stabil tillgång på
            driftssäker el i hela landet med olika åtgärder när det gäller
            elmarknadsfrågor , inklusive nätkapacitet och laddinfrastruktur.
            Exempelvis har regeringen nyligen remitterat förslag för att åtgärda
            problem med kapacitetsbrist i elnät. Regeringen har också uppdragit
            åt Affärsverket svenska kraftnät att lämna förslag till ersättningsmodeller
            och regeländringar för så kallade stödtjänster. Regeringen avser
            att återkomma med förslag till riksdagen för att korta ledtider
            i tillståndsgivningen för ny elinfrastruktur.
          </note>
          <note>
            Det är Svenska kraftnät som har till uppgift att bland annat
            bygga ut transmissionsnätet och driva och utveckla ett driftssäkert
            kraftöverföringssystem i Sverige. Det kan noteras i detta sammanhang
            att Svenska kraftnät planerar rekordstora investeringar under
            den kommande treårsperioden, 2022 – 2024, om 23 300 miljoner kronor.
            Av Svenska kraftnäts verksamhetsplan med investerings- och finansieringsplan
            2022 – 2024 framgår exempelvis också att Svenska kraftnät planerar
            byggnation av en ny 400 -kilovolts ledning mellan Skogssäter och
            Ingelkärr i Västra Götaland. Den ökade kapaciteten möjliggör enligt
            Svenska kraftnät anslutning av nya vindkraftsparker i området
            samt ökat ett uttag i västra Sverige .
          </note>
          <note>
            Regeringen har även påbörjat arbetet med en nationell elektrifieringsstrategi
            som ska ta ett helhetsgrepp om förutsättningarna i energisektorn
            för att bidra till klimatmålen 2030, 2040 och 2045. Strategin
            ska bidra till en snabb, smart och samhällsekonomiskt effektiv
            elektrifiering.
          </note>
          <note>
            Anf. 65 DAVID JOSEFSSON (M):
          </note>
          <note>
            Fru talman! Jag tackar statsrådet för svaret. I grunden tycker
            jag att det är ett positivt svar. Det visar ändå på en förståelse
            för att Sverige har stora problem med elnätskapaciteten.
          </note>
          <note>
            Göteborg, min hemstad, har hittills inte haft de problem med
            elnätskapacitet som förekommit i bland annat Stockholm och Skåne
            och som vi kunnat läsa om i medierna under ganska lång tid. Utvecklingen
            går dock åt fel håll också i min hemstad.
          </note>
          <note>
            Eller låt mig vända på steken, fru talman: Egentligen går utvecklingen
            åt rätt håll i Göteborg, och det är det som blir problemet.
          </note>
          <note>
            I Göteborg har vi en fordonsindustri som ligger i framkant. Här
            utvecklas personbilar, lastfordon och bussar som är elektrifierade.
            I en stad som är stolt över sin fordonsindustri vill man ju också
            ligga i framkant med att tillämpa den teknik som utvecklas där.
            Därför vill bland annat kollektivtrafiken ställa om till elektrifierade
            fordon i en allt snabbare takt .
          </note>
          <note>
            I Göteborg finns också norra Europas viktigaste hamn, en hamn
            som är föregångare vad gäller elanslutning av fartyg. Arbetet
            har kommit så långt att till och med fartyg som lastar energiprodukter,
            till exempel olja och fotogen, är på väg att bli elanslutna när
            de ligger vid kaj.
          </note>
          <note>
            I Göteborg och i Västsverige finns också tung industri som ställer
            om alltmer från fossil energi till elektrifiering i sina processer.
          </note>
          <note>
            Det här är en positiv utveckling som jag tror att vi alla i den
            här kam ­ maren tar emot med öppna armar. Men, fru talman, just
            eftersom utveck ­ lingen går åt rätt håll ökar också kraven på
            elnätet, på effektkapaciteten och på stabiliteten i elnäten i
            Göteborg och i Västsverige. Samtidigt har två av de fyra kärnkraftsreaktorerna
            i Ringhals, som bistått med just ef ­ fektstabilitet, stängts
            ned.
          </note>
          <note>
            I flera medier konstaterade det kommunala bolaget Göteborg Energi
            för en månad sedan att deras analyser visade att stamnätet i Göteborgs
            ­ regionen måste byggas ut kraftigt just på grund av detta. Göteborg
            Energi är ägare av det lokala elnätet och konstaterar nu att kapaciteten
            i det om ­ kringliggande stamnätet är på väg att slå i taket.
          </note>
          <note>
            I Dagens industri den 14 mars konstaterar bolagets vd att den
            nödvändiga omställningen av transportsektorn och industrin blir
            omöjlig att genomföra om inte åtgärder vidtas omedelbart. Samtidigt
            konstaterar han att man i Göteborg inte delar den bedömning som
            Svenska kraftnät gör. Svenska kraftnät menar att kapacitetsläget
            är gult eller grönt. Göteborg Energi menar att läget faktiskt
            är rött och att ytterligare investeringar behövs förutom dem som
            redan planeras och som statsrådet nämner.
          </note>
          <note>
            Elektrifieringen av fordonsflottan, av industrin och av andra
            transporter går fort, fru talman, och ställer snabbt högre krav
            på elnätet. Därför var också min fråga till energiministern vilka
            åtgärder han ämnar vidta. Göteborg Energi menar exempelvis att
            utbyggnaden av en 400-kilovoltsledning mellan Ingelkärr och Stenkullen
            bör kompletteras med en motsvarande ledning mellan Ingelkärr och
            Hisingen. Min fråga är därför om statsrådet är beredd att verka
            för att ytterligare utbyggnader , förutom de redan planerade ,
            sker i stamnätet kring Göteborg.
          </note>
          <note>
            Anf. 66 Statsrådet ANDERS YGEMAN (S):
          </note>
          <note>
            Fru talman! Tack, David Josefsson, för frågan! Mitt enkla svar
            är naturligtvis ja. Jag har tagit fram en elektrifieringsstrategi
            som tar sikte på att fördubbla elproduktionen i Sverige, tredubbla
            transmissionskapacitetens utbyggnad, alltså elledningar, och halvera
            utbyggnadstiden för ledningar. Skälet är precis det som David
            Josefsson beskrev: en fantastisk utveckling – i Göteborg, i Stockholm,
            i Norrbotten – där fler och fler företag ställer om från fossila
            bränslen till el och där fler och fler väljer att investera i
            Sverige, tack vare att vi har EU:s lägsta elpriser och de största
            elöverskotten någonsin.
          </note>
          <note>
            Både David Josefsson och jag vill naturligtvis att vi ska kunna
            använda dessa styrkor för Sverige till att göra Göteborg starkare
            och till att göra Sverige starkare. Därför är jag naturligtvis
            beredd att titta på alla produktiva, kostnadseffektiva vägar att
            göra detta möjligt.
          </note>
          <note>
            Anf. 67 DAVID JOSEFSSON (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Det är som sagt positivt att regeringen vidtar ett antal åtgärder
            för att stärka elnätskapaciteten. Den stora frågan är om dessa
            åtgärder kommer att räcka. Som jag nämnde tidigare gör exempelvis
            Svenska kraftnät och Göteborg Energi helt olika bedömningar av
            statusen på stamnäten kring Göteborg. Där Svenska kraftnät anser
            att situation är bra eller åtminstone acceptabel konstaterar Göteborg
            Energi att det krävs omfattande åtgärder, förutom de planerade,
            för att satsningar som är på väg eller planeras inte ska skjutas
            i sank.
          </note>
          <note>
            Fru talman! Samhället håller just nu på att ställa om från fossilberoende
            till fossilfritt. Transportsektorn elektrifieras, och stora delar
            av den tunga processindustrin arbetar stenhårt med att minska
            sitt klimatavtryck, precis som statsrådet lyfter fram. Det innebär
            också ett ökat elbehov. Svenskt Näringsliv bedömer att elbehovet
            kommer att öka med minst 60 procent fram till 2045.
          </note>
          <note>
            Men det ställer kanske ännu större krav på elnätskapaciteten.
            Just nu förlitar vi oss väldigt mycket på att de förnybara energikällorna
            byggs ut. Att de gör det är i grunden bra, men förnybar energi
            i form av sol och vind ställer under svenska förhållanden extremt
            höga krav på våra elnät. Sverige har inte en jämn sol- eller vindtillgång,
            utan den varierar utifrån årstid, mellan väderslag och dessutom
            över dygnet. Vädrets variationer skapar samtidigt ett nästan lika
            ojämnt behov av energi. Tyvärr finns det inte alltid ett samband
            mellan behov och utbud. Ibland är sambandet till och med negativt.
          </note>
          <note>
            Det som hittills har räddat oss, fru talman, är att energimixen
            har stått på en stabil grund i form av kärnkraft. När kärnkraftsreaktorer
            stängs ned och ersätts med förnybart krävs att en ny komponent
            förs in i ekvationen. Den komponenten kan vara att överföringskapaciteten
            byggs ut från norra Sverige till de södra delarna. Men finns inte
            den komponenten eller någon annan komponent på plats innebär det
            stora risker för näringslivet att göra de här investeringarna.
            Risken är att näringslivet faktiskt drar sig för att göra de investeringar
            som man vill göra i Göteborg och i Sverige. På samma sätt kan
            satsningar på teknologi i exempelvis Göteborgs hamn bli väldigt
            svåra att genomföra eller omställningen av fordonsflottan inom
            kollektivtrafiken få bromsas. Exemplen kan göras många.
          </note>
          <note>
            Därför är det också av yttersta vikt att stamnätskapaciteten
            byggs ut kring Göteborg. Det är därför jag ställer frågan till
            statsrådet om han är beredd att göra ytterligare satsningar. Bland
            andra Göteborg Energi menar att det inte görs tillräckligt.
          </note>
          <note>
            Den stora risken, som jag ser det, är att vi inom några år tvingas
            konstatera att den omställning till ett mer klimatsmart samhälle
            som jag tror att både statsrådet och jag och de flesta andra vill
            se inte går att genomföra eftersom vi inte har elnätskapaciteten
            till det.
          </note>
          <note>
            Anf. 68 Statsrådet ANDERS YGEMAN (S):
          </note>
          <note>
            Fru talman! Jag har redan besvarat David Josefssons fråga med
            ett ja – ett enkelt och rakt svar även i den här politiken.
          </note>
          <note>
            Vi kommer att bygga otroligt mycket elledningar i Sverige. Det
            kommer att byggas otroligt mycket elproduktion i Sverige. Jag
            tror att vi har en gemensam utmaning i att få folklig uppslutning
            för detta på de ställen där de här elledningarna ska dras fram.
            Det finns inte en kommun i Sverige som inte har försökt hindra
            en elledning. Nu står samma kommuner i kö framför Svenska kraftnät
            eller regeringen och säger: Varför bygger ni inga elledningar?
            Vi behöver el!
          </note>
          <note>
            Man får ingen el om man inte har elledningar – så enkelt är det.
          </note>
          <note>
            Låt mig även säga, för att bara lite fördjupa frågan, att det
            också handlar om att bygga rätt elledningar på rätt plats. Om
            vi bygger för mycket elledningar eller om vi bygger dem på fel
            plats är det konsumenterna som får betala. Då riskerar elledningsutbyggnaden
            att i stället för att bidra till ökad konkurrenskraft sänka svensk
            konkurrenskraft och ge konsumenterna höjda priser. Det är därför
            vi vill att de investeringar som görs verkligen ska vara produktiva.
          </note>
          <note>
            Med det sagt står vi inför ett paradigmskifte. Vi har haft 20–30
            år av förvaltning av elnätet där vi inte har byggt. Folk har trott
            att elnätet har varit färdigbyggt. Nu står vi inför 10–20 år av
            enorm expansion av elnätet för att klara av en fördubbling av
            elkonsumtionen, och kanske mer därtill, i Sverige.
          </note>
          <note>
            Anf. 69 DAVID JOSEFSSON (M):
          </note>
          <note>
            Fru talman! Jag uppskattar som sagt ministerns svar. Problemet
            är att det är en sak att säga någonting och en annan sak vad man
            genomför. Det är det min frågeställning handlar om. Göteborg Energi
            menar till exempel att det behövs mer åtgärder och fler investeringar
            än det som är planerat.
          </note>
          <note>
            Vi har gått från ett läge, precis som statsrådet nämner, där
            tillgången på stabil energiförsörjning var en av svensk industris
            konkurrensfördelar. Nu riskerar detta i stället att bli en akilleshäl
            för svensk industri.
          </note>
          <note>
            Mycket av detta beror på att man har stängt ned kärnkraftsreaktorer.
            Vill man inte ge kärnkraften förutsättningarna att finnas kvar
            i Sverige så må så vara, men då måste man berätta och förklara
            hur man ska lösa problemen i stället.
          </note>
          <note>
            För drygt ett år sedan debatterade statsrådet och jag vilka åtgärder
            han ämnade vidta för att säkra elnätskapaciteten i Västsverige
            när Ringhals l och 2 stängdes ned. Då var svaret från statsrådet
            att frågan var felställd eftersom det svenska elnätet i stort
            sett var felfritt. Nu varnar den lokala nätägaren för att stamnätet
            måste byggas ut för att inte riskera framtida näringslivssatsningar.
          </note>
          <note>
            Det är positivt att svaret i dag är mer orienterat mot att åtgärder
            måste ske och sker. Men de riskerar som sagt att inte bli tillräckliga.
            Det riskerar den svenska konkurrenskraften, fru talman. Det riskerar
            också klimatomställningen, för utan ett stabilt elnät kommer det
            bli svårt att exempelvis genomföra elektrifieringen av fordonsflottan.
          </note>
          <note>
            Jag blir lite beklämd när statsrådet försöker skylla på att det
            är kommunerna som inte vill bygga elledningar. Jag skulle vilja
            säga att det som behövs är en regering som inte bara säger att
            man vill göra de här satsningarna utan som också förklarar hur
            de ska gå till.
          </note>
          <note>
            Jag vill tacka för en bra debatt och för att statsrådet och jag
            åtminstone delar synen på problemställningen.
          </note>
          <note>
            Anf. 70 Statsrådet ANDERS YGEMAN (S):
          </note>
          <note>
            Fru talman! Låt mig bara först konstatera att Socialdemokraterna
            och Moderaterna är överens om konkurrensvillkoren för kärnkraft.
            De är en effekt av energiöverenskommelsen, och Moderaternas partiledare
            konstaterade när den slöts att Moderaterna hade ”räddat kärnkraften”.
          </note>
          <note>
            Vi måste ha kommunerna med oss när vi bygger elnät. Det är ett
            faktum, för vi har ett kommunalt planmonopol i det här landet.
            Jag försökte inte skylla på kommunerna utan konstaterade bara
            att det har varit så.
          </note>
          <note>
            Vi har ett elnät som är bland de topprankade i världen. Vi har
            de största elöverskotten någonsin. Men det ska ju inte göra att
            vi inte ska bygga ut. Vi ska tredubbla byggtakten när det gäller
            elledningar. Vi har planmål om att fördubbla elproduktionen under
            de närmaste decennierna. Det är en fantastisk utveckling.
          </note>
          <note>
            De som har hört den här debatten kan konstatera att jag och David
            Josefsson, Moderaterna och Socialdemokraterna, är överens om de
            stora dragen. Jag hoppas att vi ska komma till en utveckling där
            ni också kan bli överens med oss om det i verkligheten och komma
            tillbaka till de breda, blocköverskridande överenskommelserna
            som vore så bra för svensk energiproduktion och svensk industris
            konkurrenskraft.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:601 om konsekvenserna av
            reduktionsplikt i drivmedel
          </note>
          <note>
            Anf. 71 Statsrådet ANDERS YGEMAN (S):
          </note>
          <note>
            Fru talman! Jörgen Berglund har frågat mig om det kommer att
            finnas ett undantag från reduktionsplikten för Försvarsmakten
            när propositionen presenteras i vår och om jag anser att detta
            krav på inblandning av biodrivmedel påverkar svensk försvarsförmåga
            i någon riktning.
          </note>
          <note>
            Regeringen beslutade den 24 mars 2021 om en lagrådsremiss med
            förslag på successivt ökade reduktionsnivåer till 2030 för reduktionsplikten
            på bensin och diesel.
          </note>
          <note>
            Som Jörgen Berglund framför har Försvarsmakten särskilda behov
            för drivmedelsförsörjningen . Reduktionsplikten kräver inte att
            varje liter bensin och diesel som säljs i Sverige ska innehålla
            en viss andel biodrivmedel. Det finns också mekanismer så att
            aktörer som behöver använda drivmedel med särskilda egenskaper
            fortsatt ska kunna göra det. Försvarsmaktens behov skiljer sig
            dock från andra verksamheter. Myndigheten behöver bland annat
            kunna lagra drivmedel under lång tid, och vissa uppgifter i verksamheten
            omfattas av sekretess.
          </note>
          <note>
            Det är inte helt utrett hur Försvarsmakten skulle påverkas av
            att bensin och diesel som används i verksamheten fortsatt omfattas
            av reduktionsplikten. I lagrådsremissen föreslår regeringen därför
            ett undantag för Försvarsmakten. I nästa kontrollstation för reduktionsplikten
            bör konsekvenserna av undantaget utredas mer detaljerat och ett
            nytt ställningstagande göras med utgångspunkt i resultatet av
            utredningen .
          </note>
          <note>
            Anf. 72 JÖRGEN BERGLUND (M):
          </note>
          <note>
            Fru talman! Tidigare i dag debatterade jag med försvarsministern,
            och jag konstaterade då att jag inte fick några svar på det jag
            frågat om, varken muntligen eller skriftligen. Men rätt ska vara
            rätt, för i den här debatten kan jag konstatera att statsrådet
            Ygeman har svarat på min mest centrala fråga om reduktionsplikten
            för Försvarsmakten. Dessutom är jag i princip nöjd med svaret.
            Jag ska återkomma lite senare till varför jag säger ”i princip”.
            Jag tycker att det finns några orosmoment kvar.
          </note>
          <note>
            Jag ställde den här frågan för en månad sedan som en skriftlig
            fråga. Då fick jag liksom inget riktigt svar och tänkte därför
            att jag kunde skriva en interpellation. Jag vill som sagt understryka
            att när det gäller den centrala frågeställningen är jag väldigt
            nöjd.
          </note>
          <note>
            Fru talman! Varför är den här frågan så viktig? Det korta svaret
            är att om en reduktionsplikt införs – det betyder att man gör
            en högre inblandning av biodrivmedel, eller förnybart, i diesel
            och bensin – skulle det få ganska allvarliga konsekvenser för
            Försvarsmakten. Den skulle kraftigt reducera vår möjlighet att
            försvara vårt land. Därför menar jag att det här är en fråga som
            är oerhört central och viktig.
          </note>
          <note>
            Tanken är nu att man ska göra det här relativt snart, men Försvarsmakten
            är undantagen, i alla fall enligt lagrådsremissen. Jag vill understryka
            att det här med reduktionsplikt när det gäller drivmedel i grund
            och botten är någonting väldigt positivt. Det är inte det som
            är frågan här. Problemet är att en organisation som Försvarsmakten
            har otroligt många fordon. En del fordon är dessutom specialanpassade.
            Det finns en hel del äldre fordon, och de klarar inte av att drivas
            med en så här hög inblandning av biodriv ­ medel. Det betyder
            att om man inte kan blanda in biodrivmedel kan man heller inte
            använda fordonen.
          </note>
          <note>
            Den här typen av bränslen fungerar dessutom sämre i kyla, och
            Försvarsmaktens uppgift är såklart att kunna operera i hela landet,
            året om och i alla väder.
          </note>
          <note>
            En annan sak som är minst lika viktig är att när man lagrar sådana
            här drivmedel förkortas bränslets hållbarhet. Just lagring av
            drivmedel är viktigt inte bara för Försvarsmakten utan även för
            civil beredskap. Det kan handla om drivmedel för reservelverk
            för sjukhus, tillagningskök med mera. Jag sa att jag i princip
            är nöjd med svaret, men här skulle jag gärna höra hur regeringen
            har resonerat kring konsekvenserna för den civila beredskapen
            som vi också vet behöver byggas upp och som vi kommer att bygga
            upp de närmaste åren. Där kan man också behöva ha lager för att
            lösa sitt uppdrag.
          </note>
          <note>
            Fru talman! Som sagt är jag i princip nöjd med svaret, men jag
            vill dubbelkolla en sak. Det här är en lagrådsremiss och inte
            en proposition. Kan jag då vara övertygad om att detta också kommer
            att finnas med i propositionen?
          </note>
          <note>
            Anf. 73 Statsrådet ANDERS YGEMAN (S):
          </note>
          <note>
            Fru talman! Det enkla svaret på Jörgen Berglunds fråga är ja.
            Det enda som skulle kunna hindra detta är om Lagrådet skulle uttrycka
            att det vore olagligt att ha ett sådant här undantag. Jag har
            mycket svårt att tänka mig det, men jag vill ändå ha hängslen
            och livrem när det gäller detta. I övrigt kommer det att ingå
            i propositionen.
          </note>
          <note>
            Biodrivmedel är inte ett, utan det finns många olika biodrivmedel
            med olika egenskaper. Därför behöver vi lite tid att analysera
            de olika biodrivmedlen och deras lagringsegenskaper. Vissa kan
            ha betydligt sämre lagringsegenskaper än de fossila medan andra
            kanske har lika bra eller bättre, men det är för tidigt att säga.
          </note>
          <note>
            Reduktionsplikten gör det inte omöjligt att sälja ett rent fossilt
            drivmedel. Det kräver bara att den som säljer det kan öka biodrivmedelsandelen
            i någonting annat eller sälja det. Det är väl den marknaden som
            behöver byggas upp för att man eventuellt skulle kunna ta bort
            undantaget från Försvarsmakten. Det kommer även att hjälpa de
            andra som har behov för en gammal maskin eller något sådant. Det
            kommer väl att bli lite dyrare med ett rent bränsle, men det kommer
            fortfarande med stor sannolikhet att gå att köpa på marknaden.
          </note>
          <note>
            Anf. 74 JÖRGEN BERGLUND (M):
          </note>
          <note>
            Fru talman! Tack, statsrådet, för svaret!
          </note>
          <note>
            Det här är, precis som statsrådet säger, inte svart eller vitt
            – det ska man komma ihåg – och det gör det såklart också extra
            komplicerat.
          </note>
          <note>
            När det gäller den civila beredskapen är det kommuner och regioner
            som i mångt och mycket står för det här. Jag tänker mig att mycket
            av det som finns kvar och som fortfarande ingår i vår civila beredskap
            är ålderstiget. Vet man någonting om hur det här kommer att fungera?
            Kommer det att behöva köpas in ny utrustning – ser man det framför
            sig? Och vem ska då betala?
          </note>
          <note>
            Jag ska ärligt säga att jag inte läste svaren från varenda remissinstans,
            för det var ganska många. Men vad har SKR, som brukar företräda
            våra kommuner och regioner på ett bra sätt, sagt? Det kan tyckas
            vara en liten fråga. Men det får ganska långtgående konsekvenser.
          </note>
          <note>
            Statsrådet var inne på tillgången till drivmedel. Den är otroligt
            viktig. Om den stora delen av användarna har krav på sig att använda
            bränslen med högre inblandning är det klart att tillgången kan
            minska. Marknads ­ ekonomi är ju ett fantastiskt system som reglerar
            det väldigt bra. Men om efterfrågan på ett renare bränsle minskar
            – med renare menar jag i det här fallet smutsigare, det vill säga
            att det är mer diesel och bensin i det – ris ­ kerar det också
            att bli dyrare, om det blir mer av en speciallösning.
          </note>
          <note>
            Man ska komma ihåg att i ett nationellt perspektiv och i ett
            ännu större, internationellt perspektiv är Försvarsmaktens behov
            ändå litet. Det får man ändå beteckna det som.
          </note>
          <note>
            Det finns en del att fundera över här. Jag vill gärna höra av
            statsrådet hur man har funderat kring det här kopplat till den
            civila delen med kanske stora nyinvesteringar, vem som betalar
            och så vidare.
          </note>
          <note>
            Också framåt blir det intressant. Precis som statsrådet sa kan
            man tänka sig att Försvarsmaktens undantag kommer att försvinna
            i framtiden. Det är logiskt. Men det innebär också att Försvarsmaktens
            nya fordon kommer att behöva klara av att drivas med det här drivmedlet.
            Försvarsmarknaden är en speciell marknad. Jag ska erkänna att
            jag inte har exakt koll på reduktionsplikt och eventuella utformningar
            internationellt. Men Sverige är en ganska liten aktör i de här
            sammanhangen. Det skulle kunna leda till att utbudet av nya fordon
            blir mycket mer begränsat och att det skulle bli dyrare för Sverige
            och svensk försvarsmakt att köpa in dem.
          </note>
          <note>
            Jag lyssnar gärna på vad statsrådet har att säga om hur ni har
            resonerat.
          </note>
          <note>
            Anf. 75 Statsrådet ANDERS YGEMAN (S):
          </note>
          <note>
            Fru talman! Jag tror inte att man ska överdriva svårigheten när
            det gäller att driva fordon med inblandade bränslen. Det handlar
            nog framför allt om certifiering, att man ska säkerställa att
            ett fordon ska gå att driva på ett visst drivmedel. Det är nog
            många fordon som går att driva på betydligt fler blandningar.
            Under kriget drevs bilar på gengas i Sverige, och det var inte
            ett certifierat bränsle innan dess.
          </note>
          <note>
            Det finns ett antal frågor att titta på här, bland annat lagringsbeständigheten
            i bränslena.
          </note>
          <note>
            När vi ändå är inne på den större bilden vill jag säga att det
            finns enorm potential här. Sverige skulle kunna göra sig fri från
            energileveranser från Ryssland och Gulfstater och producera vårt
            eget bränsle. Därmed skulle vi förhindra att bli avskurna i händelse
            av en kris- eller krigssituation. I läng ­ den är det naturligtvis
            mycket bättre för svensk försvarsförmåga. Men tills vi har kommit
            dit måste vi reda ut alla de frågor som jag och Jörgen Berglund
            har diskuterat i den här debatten.
          </note>
          <note>
            Jag vill också understryka att det fossila bränsle som vi köper
            till Sve ­ rige är oinblandat. Det blandas i Sverige. Det gör
            det möjligt för alla som importerar bränslet till Sverige att
            sälja det vidare till Försvarsmakten eller andra kunder oinblandat.
            Men det bränslet kommer att bli lite dyrare, efter ­ som någon
            annan då behöver ha lite större inblandning av biodrivmedel.
          </note>
          <note>
            Anf. 76 JÖRGEN BERGLUND (M):
          </note>
          <note>
            Fru talman! Tack för svaren, statsrådet!
          </note>
          <note>
            Jag delar helt statsrådets uppfattning att en ökad inblandning,
            som vi har här, minskar vårt beroende av utländskt bränsle från
            Gulfstaterna eller Ryssland. Det är helt korrekt.
          </note>
          <note>
            Jag låter kanske något negativ, men jag vill understryka att
            jag inte är det i grund och botten. Jag känner dock en genuin
            oro för att det skulle kunna påverka. Det finns konsekvenser som
            man bör utreda vidare.
          </note>
          <note>
            Jag utgår från att statsrådet är ärlig när han säger att man
            kan titta vidare på de här sakerna. Jag hoppas verkligen att man
            går till botten med alla de olika grenar och konsekvenser det
            kan leda till, inte bara för det militära försvaret utan även
            för den civila beredskapen där våra kommuner och regioner spelar
            en avgörande roll.
          </note>
          <note>
            Jag är som sagt i grund och botten nöjd.
          </note>
          <note>
            Anf. 77 Statsrådet ANDERS YGEMAN (S):
          </note>
          <note>
            Fru talman! Jörgen Berglund har skrivit en bra interpellation.
            Reger ­ ingen har i allt väsentligt gått på den linje som interpellanten
            har föreslagit. Nu har vi ett antal år på oss att driva utvecklingen
            framåt för att den reduktionsplikt som både regeringen och Moderaterna
            står bakom ska bli den bästa möjliga för både samhället och Försvarsmakten.
          </note>
          <note>
            Jag vill tacka för en bra debatt.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:596 om de svenska barnen
            i nordöstra Syrien
          </note>
          <note>
            Anf. 78 Utrikesminister ANN LINDE (S):
          </note>
          <note>
            Fru talman! Håkan Svenneling har frågat mig hur jag ska intensifiera
            arbetet för att ta ansvar för svenska medborgare i lägren i nordöstra
            Syrien och om regeringen fortfarande anser att barnens rättigheter
            och säkerhet väger lättare än principen om att inte hjälpa deras
            föräldrar att återvända. Han har även frågat hur jag avser att
            utöka stödet till det kurdiska självstyret och o m jag och Utrikesdepartementet
            kommer att, likt Finland, utse ett särskilt sändebud för att mer
            effektivt kunna arbeta med frågan.
          </note>
          <note>
            Låt mig först säga att det humanitära läget i nordöstra Syrien
            är djupt oroande. Frågan är av största vikt för regeringen, och
            vi fortsätter att prioritera arbetet med att försöka hjälpa barn
            med koppling till Sverige. Målet är att de barn som finns i lägren
            ska kunna föras till Sverige om och när det är möjligt.
          </note>
          <note>
            Det komplicerade konsulära arbetet bedrivs intensivt. Vi har
            en löp ­ ande dialog med det lokala självstyret, Aanes , som ansvarar
            för lägren i al ‑ Hol och Roj där svenska barn vistas. Personal
            från Utrikesdepartementet besökte lägren i oktober 2020 med särskilt
            fokus på barnens situation. Vi hoppas kunna genomföra ett uppföljande
            besök framöver.
          </note>
          <note>
            Jag har själv vid flera tillfällen tagit upp barnens situation
            i möten med självstyrets högsta ledning, senast den 29 mars. En
            central omständighet i denna komplicerade situation är att Aanes
            har ambitionen att utreda och om möjligt lagföra kvinnorna i lokala
            domstolar för brott, inklusive samröre med Daish.
          </note>
          <note>
            Aanes motsätter sig repatriering av endast barn mot bakgrund
            av principen om familjesammanhållning i FN:s barnkonvention. Undantag
            kan göras om mamman ger sitt samtycke. De svenska mammor som UD
            talat med har därför fått frågan om de skulle vilja komma i kontakt
            med socialtjänsten i sin hemkommun för att tala om förutsättningar
            att skicka hem barnen själva till Sverige. Hittills har ingen
            av de svenska kvinnorna uttryckt önskemål till UD om en sådan
            dialog med socialtjänsten. En förutsättning är också att självstyret
            ger sitt tillstånd till en direkt dialog mellan mamman och socialtjänsten
            i Sverige.
          </note>
          <note>
            UD har, efter målmedvetet arbete , möjliggjort för hemresa till
            Sverige för sju föräldralösa barn. Därutöver har elva barn kommit
            hem tillsammans med sina mammor efter att man ha r lämnat lägren
            på egen hand och därefter utvisats till Sverige. Enligt UD:s uppgifter
            har alltså 18 barn som befunnit sig i lägren kommit till Sverige.
          </note>
          <note>
            Sverige har en nära, bred och produktiv relation med Aanes. Vårt
            engagemang i området sträcker sig från samarbetet inom ramen för
            den globala koalitionen för att bekämpa Daish till vårt utvecklingsstöd
            och vårt humanitära stöd. Sedan jag tillträdde som utrikesminister
            har jag genomfört ett antal möten med både ledarskapet i Aanes
            och representanter för civilsamhället i området.
          </note>
          <note>
            Sverige är en av de största givarna till Syrienkrisen och har
            sedan konfliktens början 2011 bidragit med över 3,3 miljarder
            kronor i humanitära medel. Enbart förra året uppgick siffran till
            529 miljoner kronor. En betydande del av detta stöd har gått till
            nordöstra Syrien . Utöver vårt behovsbaserade humanitära stöd
            agerar vi även för att stärka det humanitära tillträdet till nordöstra
            Syrien.
          </note>
          <note>
            S edan 2016 har Sverige också bidragit med mer än 1,8 miljarder
            kronor inom ramen för den svenska strategin för Syrienkrisen .
            Här ingår de 100 miljoner kronor som regeringen 2019 beslutade
            att öronmärka för insatser specifikt riktade till nordöstra Syrien.
            Strax före jul beslutade regeringen att ändra och förlänga denna
            strategi i ytterligare tre år. Beslutet innebär ett tillskott
            på 1,41 miljarder kronor, en ökning med mer än 30 procent per
            år jämfört med tidigare strategiperiod.
          </note>
          <note>
            Ansvarsutkrävande för och lagföring av de brott mot internationell
            rätt som begåtts i Syrien är av yttersta vikt. Sverige har stöttat
            och kommer att fortsätta att stödja ansträngningar för att samla
            in bevis för framtida rättsliga åtgärder .
          </note>
          <note>
            Sverige har nära kontakt med andra länder som har medborgare
            i lägren. De möter liknande problem och hinder. Det finns inga
            enkla svar i denna komplexa situation. Även andra länder hanterar
            varje fall utifrån sina individuella förutsättningar .
          </note>
          <note>
            De svenskar som trots den striktaste formen av reseavrådan rest
            till Syrien kan inte räkna med hjälp från svenska myndigheter
            om de senare vill återvända till Sverige. Undantaget är barn till
            IS-anslutna svenskar , som även fortsatt ska få den hjälp som
            är möjlig.
          </note>
          <note>
            Jag vill upprepa att det inte ska råda något tvivel om att regeringen
            gör vad den kan för de svenska barnen i nordöstra Syrien, som
            om och när det är möjligt ska föras till Sverige. Barn ska inte
            behöva vistas i sådana här läger.
          </note>
          <note>
            Anf. 79 HÅKAN SVENNELING (V):
          </note>
          <note>
            Fru talman! Efter två år, ett flertal skriftliga frågor, medialt
            tryck och debatt sitter svenska barn fortfarande fast i läger
            i nordöstra Syrien under fruktansvärda förhållanden.
          </note>
          <note>
            Trots Vänsterpartiets krav tillsammans med otaliga civilsamhälles
            ­ organisationers engagemang har regeringen inte rört sig ur fläcken
            för att ta sitt ansvar i denna viktiga fråga. Därför har jag kallat
            utrikesministern till debatt i dag.
          </note>
          <note>
            Jag vill börja med att tacka för svaret. Utrikesministern uttrycker
            att ”det inte ska råda något tvivel om att regeringen gör vad
            den kan för de svenska barnen”.
          </note>
          <note>
            Tyvärr är ju sanningen att det råder tvivel, stora tvivel, inte
            minst med tanke på det brev som FN skickade till regeringen och
            regeringens reaktion på det brevet.
          </note>
          <note>
            I brevet från FN kallas de aktuella lägren ”Europas Guantánamo”.
            Det är så klart en stark beskrivning men också en målande beskrivning
            med tanke på de usla förhållanden som råder i lägren och att europeiska
            länder jämfört med andra stater har misslyckats med att ta hem
            sina medborgare.
          </note>
          <note>
            Fru talman! Trots stora likheter finns det en tydlig och distinkt
            skillnad mellan svenska socialdemokrater och finska socialdemokrater.
            Det gäller vilket ansvar man tar och vilket ansvar man anser sig
            ha för de barn som sitter fast i lägren i nordöstra Syrien.
          </note>
          <note>
            Detta är barn som befinner sig i ett konfliktområde där nöden
            är stor och förhållandena svåra. Detta är barn som med stor sannolikhet
            sett fruktansvärda saker och upplevt terrorsekten IS grymhet.
            Detta är barn som inte själva valt att resa eller växa upp i detta
            område. Detta är barn som om de inte får återvända till Sverige
            riskerar att få en mörk framtid där risken för radikalisering
            är stor.
          </note>
          <note>
            Vad gör då den finska socialdemokratiskt ledda regeringen som
            inte den svenska regeringen gör? Jo, Finland erkänner sitt ansvar.
            Finland lyssnar på FN. Finland har tillsatt en ambassadör, ett
            särskilt sändebud, med ansvar för att få hem barnen. Finland är
            på plats och för en aktiv dialog med de kurdiska motparterna för
            att överkomma de hinder som finns för att barnen ska återvända.
            Därigenom stöder Finland det kurdiska självstyret i att bygga
            demokrati och välfärd i området.
          </note>
          <note>
            Det är skillnaden jämfört med den svenska regeringen, som blir
            arg på FN, inte tar sitt ansvar och inte agerar i samma utsträckning.
          </note>
          <note>
            Där den socialdemokratiska skon verkar klämma är i fråga om mammorna
            till dessa barn. Det är personer som i en hel del fall medvetet
            har rest ned och engagerat sig i terrorsekten IS. Man vill helt
            enkelt inte hjälpa dem, oavsett om barnen får betala priset eller
            inte. Detta trots att en mam ­ ma som återvände hem på egen hand
            nyligen dömdes för egenmäktigt förfarande för att ha rest till
            Syrien med sina barn.
          </note>
          <note>
            Läget är akut, och utrikesministern måste agera. Jag undrar om
            utrikesministern kan lova att det när vi firar jul senare i år,
            år 2021, inte finns några barn kvar i lägren i nordöstra Syrien.
          </note>
          <note>
            Anf. 80 Utrikesminister ANN LINDE (S):
          </note>
          <note>
            Fru talman! Jag kan börja med att säga att den finska utrikesministern
            från partiet De gröna och jag har väldigt nära kontakter i den
            här frågan.
          </note>
          <note>
            Men som sagt: Regeringen prioriterar fortsatt arbetet för att
            försöka hämta hem de barn i nordöstra Syrien som har koppling
            till Sverige. Det är viktigt att vi vänder på alla stenar för
            barnens bästa.
          </note>
          <note>
            Vid UD:s konsulära besök i oktober tillfrågades kvinnorna om
            de ville ha kontakt med socialtjänsten för att diskutera en eventuell
            repatriering av deras barn. Det kan finnas en sådan möjlighet
            till frivillig vård enligt socialtjänstlagen. Ingen av kvinnorna
            har hittills uttryckt önskemål till UD om kontakt med socialtjänsten.
          </note>
          <note>
            En förutsättning är också att självstyret ger sitt tillstånd
            till en direkt dialog mellan mamman och socialtjänsten. Det är
            mycket som måste falla på plats.
          </note>
          <note>
            Som jag sa tidigare har jag många kontakter på högsta nivå med
            självstyrets ledning – jag skulle till och med säga troligen mer
            än Finland på utrikesministernivå. Svenneling försöker få det
            att verka som om jag inte agerar, vilket Svenneling vet är fullständigt
            fel.
          </note>
          <note>
            Att besluta om tvångsomhändertagande är en fråga för sociala
            myndigheter, och det kan aldrig UD göra. Att praktiskt genomföra
            tvångsomhändertagande utomlands är dessutom förenat med stora
            svårigheter, såväl juridiska som praktiska och säkerhetsmässiga.
          </note>
          <note>
            Jag önskar att det var möjligt att finna en enkel lösning, men
            det finns inga enkla svar i detta komplexa läge. Barnen befinner
            sig i olika situatio ­ ner. Några få kan vara föräldralösa; andra
            har en förälder eller båda frihets ­ berövade. De allra flesta
            av barnen befinner sig hos sina mödrar. Varje fall måste hanteras
            individuellt. Det är viktigt att detta hanteras rättssäkert, i
            enlighet med folkrätten och svenska lagar och med barnens bästa
            i fokus.
          </note>
          <note>
            Vi arbetar metodiskt för de svenska barn som inte själva på något
            sätt kunnat eller kan påverka den svåra situation de nu befinner
            sig i. Vårt mål är att de svenska barnen ska kunna föras till
            Sverige för att få en trygg uppväxt. Vi delar tron på att det
            är den långsiktigt bästa lösningen, inte bara för barnen utan
            även för det svenska samhället.
          </note>
          <note>
            Anf. 81 HÅKAN SVENNELING (V):
          </note>
          <note>
            Fru talman! I den svenska debatten låter det ibland som om det
            finns en motsättning mellan att Sverige tar sitt ansvar för att
            ta hem barnen och lagföra eventuella brott i Sverige och att Sverige
            stödjer det kurdiska självstyret i dess rättskipning.
          </note>
          <note>
            Jag menar att det inte finns någon sådan motsättning och att
            försök att skapa en sådan motsättning måste upphöra. Sverige kan
            ta sitt ansvar både i den globala koalitionen mot IS och för de
            svenska medborgare som stridit för terrorsekten, för mammor och
            deras eventuella brott och för barnen. Samtidigt måste vi stödja
            det kurdiska självstyret i att bygga demokrati, fungerande välfärd
            och fungerande system för rättskipning.
          </note>
          <note>
            Genom att skjuta över ansvaret på det kurdiska självstyret försöker
            den svenska regeringen undvika ansvar och peka åt ett annat håll.
            Jag menar att det inte håller.
          </note>
          <note>
            Som utrikesministern konstaterar i sitt svar har flera barn kommit
            hem till Sverige genom att deras anhöriga betalat mutor så att
            de kunnat rymma från lägren för att sedan utvisas till Sverige.
            Det är inte en hållbar väg.
          </note>
          <note>
            Sverige måste ta sitt internationella ansvar och agera för att
            stödja det kurdiska självstyret. Utrikesministern uttrycker att
            hon har en god dialog, och det är i grunden bra. Jag vet att utrikesministern
            haft ett flertal möten. Jag har också träffat det kurdiska självstyret.
            Problemet är att man hela tiden lägger ansvaret hos det kurdiska
            självstyret, när det egentligen handlar om att de europeiska länderna
            inte vill.
          </note>
          <note>
            Låt oss vara ärliga. Enligt de senaste rapporterna är de så kallade
            domstolsbyggnaderna i det här området än så länge tomma betongskal.
            Kurderna lever fortfarande under ett ständigt hot att attackeras
            av Turkiet – missilbeskjutningar skedde så sent som förra månaden.
            Rättegångar mot IS-terrorister i Irak, alltså på andra sidan gränsen,
            är över på i genomsnitt fyra minuter.
          </note>
          <note>
            Det finns starka skäl att ifrågasätta regeringens ensidiga fokus
            på att kurderna och Irak ska lösa de juridiska utmaningarna. Sverige
            har i jämförelse med andra länder goda förutsättningar att utreda
            de svenskar som kommit hem och åtala dem, och om de kan bindas
            till IS fruktansvärda brott ska de såklart dömas.
          </note>
          <note>
            Det blir så konstigt när regeringen fokuserar på mammorna och
            att de har fått en fråga. Man har inte barnperspektivet utan lägger
            låsningen i att mammorna inte säger att de vill skicka hem sina
            barn.
          </note>
          <note>
            Problemet är ju att mammorna också vill hem. Det är därför de
            svarar nej på UD:s förfrågan om de vill släppa sina barn. Vilken
            mamma vill lämna ifrån sig sitt eget barn, även om hon vet att
            barnet får en bättre framtid? Det är ett otroligt svårt beslut
            att fatta.
          </note>
          <note>
            Därför måste man i stället fokusera på att möta de krav som det
            kurdiska självstyret rimligen har satt upp utifrån FN-reglementet.
            Då kan repatriering ske av personer till Sverige. Här kan sedan
            socialtjänsten ta ansvar, och eventuella brott kan utredas och
            åtal väckas så att de i så fall kan ställas inför rätta.
          </note>
          <note>
            Varför får regeringen kritik? När man lyssnar på Ann Linde kan
            man tro att regeringen har denna fråga högst upp på agendan varje
            dag, trots att vi har sett att det inte har hänt något på två
            år. Jo, det beror på att civilsamhällesorganisationer som Rädda
            Barnen, Röda Korset med flera kritiserar regeringar i Europa,
            och det beror på att FN:s särskilda rapportör inte upplever att
            de europeiska staterna tar tillräckligt mycket ansvar och stöder
            FN i att lösa situationen på marken.
          </note>
          <note>
            Regeringen gör en hel del bra insatser. Ann Linde är inne på
            pengar som har skickats till området, bistånd och humanitärt tillträde.
            Men det är inte tillräckligt, för de svenska barnen sitter fortfarande
            kvar i läger i nordöstra Syrien, trots att det har gått över två
            år sedan kriget tog slut.
          </note>
          <note>
            Anf. 82 Utrikesminister ANN LINDE (S):
          </note>
          <note>
            Fru talman! Håkan Svenneling tar upp att man inte ska fråga mammorna
            om de vill ge sina barn möjligheten att åka hem. Men jag måste
            ändå lägga en stor del av ansvaret på föräldrarna när de själva
            har valt att ta barnen till detta område. Med anledning av säkerhetsläget
            i Syrien avråder Utrikesdepartementet sedan 10 år från alla resor
            till Syrien och uppmanar alla svenskar att lämna landet. Det är
            den allra högsta graden av avrådan, och den gäller alla delar
            av Syrien. Detta ska ses som en tydlig signal om det ytterst allvarliga
            säkerhetsläget och om att UD inte tycker att man ska åka dit.
            I linje med denna strikta avrådan finns inte utrikesförvaltningen
            representerad på plats. Vi har ändå varit där.
          </note>
          <note>
            Håkan Svenneling verkade ifrågasätta att detta är högsta prioritet
            och antyda att vi inte jobbar med det varje dag. Men jag kan försäkra
            Håkan Svenneling om att vi jobbar med detta i stort sett varje
            dag. Nästan varje vecka får jag en uppdatering om exakt hur det
            ser ut. Så kom inte här och försök säga att vi inte gör något
            och inte prioriterar, för det är inte sant! Det är att ta billiga
            politiska poänger.
          </note>
          <note>
            Vi driver, precis som många andra EU-länder, det konsulära arbetet
            på huvudstadsnivå. Det är en tät dialog med det lokala självstyret,
            och det handlar inte om att skjuta över ansvaret på dem. Det handlar
            om att vi har en gemensam dialog om hur vi ska klara ut de här
            situationerna. Tolkningen av vad de säger eller inte säger tror
            jag får stå för dem själva. Jag tror inte att Håkan Svenneling
            kan göra en bättre tolkning än de själva.
          </note>
          <note>
            Vi bevakar frågan om brottsutredningar och eventuell lagföring
            väldigt noga. Vi försöker att följa upp frågorna. Vi har ett stöd
            till organisationer i Europa som hjälper till för att se hur en
            sådan här lagföring på plats ska gå till.
          </note>
          <note>
            Vi har också nära kontakt med andra nordiska länder och EU-länder,
            och vi kan konstatera att de möter liknande hinder som dem vi
            möter i Sverige. Alla länder som har medborgare i lägren i nordöstra
            Syrien organiserar självklart arbetet med dessa frågor efter sina
            utgångspunkter och sin nationella lagstiftning. Jag kan försäkra
            att den svenska utrikesförvaltningens konsulära arbete utförs
            av professionella och erfarna medarbetare, som om det krävs kan
            företräda Sverige på allra högsta nivå.
          </note>
          <note>
            Anf. 83 HÅKAN SVENNELING (V):
          </note>
          <note>
            Fru talman! Utrikesministern har absolut rätt i att mammorna
            har ett stort ansvar. Men barnen ska inte straffas för vare sig
            sina föräldrars beslut då eller deras beslut nu. Det är här jag
            menar att den svenska regeringen måste agera i barnens intresse
            och för deras bästa.
          </note>
          <note>
            Det är jättebra att utrikesministern och Utrikesdepartementet
            jobbar med denna fråga varje dag eller varje vecka. Men skälet
            till att vi har kritik är att det har gått över två år. Det är
            något anmärkningsvärt att utrikesministern då inte ens beklagar
            att det har tagit så lång tid att få hem barnen och att de varje
            dag får en uppväxt som är mörk, svår och väldigt tuff. Detta måste
            man som utrikesminister se, och man måste därför agera mer kraftfullt
            än vi ser Sveriges regering göra i dag.
          </note>
          <note>
            Vi ser och lyfter hela tiden exempel på att Finland agerar bättre.
            I Danmark har man varit tydlig med att det är större risk om barnen
            stannar där nere än om de kommer hem.
          </note>
          <note>
            Fru talman! Jag ställde i dag tre frågor om huruvida ministern
            avser att intensifiera arbetet för de svenska medborgarna i lägren
            i nordöstra Syrien. Jag tycker att det verkar finnas ett visst
            ökat engagemang från Sveriges regering. Det tycker jag är bra;
            det välkomnar jag.
          </note>
          <note>
            Jag frågade om barnens rättigheter och säkerhet väger lättare
            än principen att deras föräldrar inte ska få återvända. Där verkar
            regeringen stå fast – man verkar inte vilja hjälpa till när det
            kommer till kritan och mammorna säger nej.
          </note>
          <note>
            Jag har också frågat ministern om Utrikesdepartementet avser
            att likt Finland utse ett sändebud för att mer effektivt kunna
            arbeta med frågan. Det verkar inte särskilt tydligt att man tänker
            jobba på något annat sätt.
          </note>
          <note>
            Än så länge, under två års tid, har vi inte sett några resultat.
            För mig får resultaten gärna komma nästa vecka, men jag kräver
            att alla barn åtminstone ska vara hemma till jul.
          </note>
          <note>
            Anf. 84 Utrikesminister ANN LINDE (S):
          </note>
          <note>
            Fru talman! Det är, som jag nämnt tidigare, inte aktuellt att
            repatriera kvinnor som frivilligt vill lämna lägren i nordöstra
            Syrien. De ska utredas av det lokala självstyret för brott, inklusive
            det samröre de eventuellt har haft med Daish. Vi avvaktar nu det
            lokala självstyrets brottsutredningar och eventuella lagföringar.
          </note>
          <note>
            När den processen är klar kommer självstyret sannolikt att utvisa
            kvarvarande kvinnor, och de kan då ta sig hem till Sverige. Om
            och när svenska medborgare som har vistats i lägren kommer till
            Sverige är våra myndigheter väl förberedda. De har god beredskap
            för att säkerställa ett kontrollerat mottagande av såväl kvinnor
            som barn. Eventuella brott måste utredas, om de inte redan har
            lagförts lokalt, och barnen måste få vård.
          </note>
          <note>
            Regeringen prioriterar arbetet med att försöka hjälpa barn i
            nordöstra Syrien med koppling till Sverige. Målet är att dessa
            barn ska kunna föras till Sverige om och när detta är möjligt.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:532 om förseningen av digitaliserade
            nationella prov
          </note>
          <note>
            Anf. 85 Utbildningsminister ANNA EKSTRÖM (S):
          </note>
          <note>
            Fru talman! Kristina Axén Olin har frågat mig vilka åtgärder
            jag avser att vidta för att omgående hitta en lösning som möjliggör
            ett införande av digitala nationella prov. Bakgrunden till Kristina
            Axén Olin s fråga är att Skolverket har meddelat att införandet
            av digitala nationella prov blir försenat med anledning av en
            dom i EU-domstolen om hantering av personuppgifter enligt EU:s
            dataskyddsförordning , GDPR .
          </note>
          <note>
            Skolverket har i uppdrag att utveckla digitala nationella prov
            och bedömningsstöd. Den provplattform som Skolverket 2018 upphandlade
            av en extern leverantör från ett land utanför EU utnyttjar servrar
            för lagring av prov- och personuppgifter som ägs av ett amerikanskt
            bolag. EU-domstolen har i en dom i det så kallade Schrems II-målet
            sommaren 2020 m ot bakgrund av USA:s säkerhets- och övervakningslagstiftning
            fastställ t att om det finns teknisk tillgång för en amerikansk
            leverantör eller om uppgifter i något skede förs över till USA
            följs inte EU:s dataskydds förordning .
          </note>
          <note>
            Av ett pressmeddelande från Skolverket den 1 mars 2021 framgår
            att myndigheten med anledning av det nya rättsläget i nnan prov
            plattformen kan tas i bruk behöver säkerställa att leverantören
            och dess underleverantörer verkligen lever upp till de nya krav
            som Schrems II-domen innebär . Det står enligt Skolverket klart
            att genomförandet av de digitala proven blir försenat och inte
            kommer att kunna ske med början 2023. Skolverket utreder nu de
            juridiska, tekniska och verksamhetsmässiga aspekter som det nya
            rättsläget innebär. Skolverket anger att myndigheten återkommer
            med mer information och en uppdaterad tid s plan under våren .
          </note>
          <note>
            Jag delar Skolverkets bedömning att det nu uppkomna rättsläget
            är ett allvarligt, oförutsett hinder för uppdraget att digitalisera
            de nationella proven . Samtidigt är det viktigt att understryka
            att den bakomliggande orsaken till Skolverkets besked att genomförandet
            blir försenat är att man ska värna skyddet för e levers och anställdas
            personuppgifter , som har ett särskilt skyddsvärde enligt både
            EU-rätt och svensk lagstiftning .
          </note>
          <note>
            Det är såklart olyckligt att arbetet med att digitalisera proven
            blir försenat . S amtidigt måste det säkerställ as att personuppgifter
            kan skyddas. Känsliga uppgifter om eleverna ska inte kunna spridas.
          </note>
          <note>
            Skolverket arbetar nu för fullt med att utreda olika handlingsalternativ
            för att säkerställa en fungerande och rättssäker lösning i enlighet
            med de krav som finns. Regeringen följer noga utvecklingen i denna
            fråga.
          </note>
          <note>
            Anf. 86 KRISTINA AXÉN OLIN (M):
          </note>
          <note>
            Fru talman! Det finns vissa ärenden som är lite extra angelägna
            för skolan, för oss svenskar och för oss som vill förbättra skolan.
            Dit hör digitaliseringen av de nationella proven. Så är det egentligen
            av flera skäl.
          </note>
          <note>
            Ett första skäl är att vi tyvärr inte har årliga kvalitetsmätningar
            där vi jämför klasser eller skolor, som många andra länder har.
            Det har man exempelvis i Norge och England. Vi moderater har många
            gånger föreslagit att vi ska införa det. Men när vi inte har dessa
            mätningar blir de nationella proven naturligtvis otroligt viktiga
            för att man ska kunna följa kunskapsläget i svensk skola och jämföra
            olika skolor.
          </note>
          <note>
            Ett andra viktigt skäl är att lärarna önskar detta otroligt mycket
            just för att det minskar administrationsbördan. Det är något som
            jag och utbildningsminister Anna Ekström har talat om flera gånger.
            Lärarna upplever att väldigt mycket tid går åt till pappersarbete.
            Rättning av de nationella proven, särskilt i vissa ämnen, är en
            stor börda. Möjligheten till en central, och helst extern, rättning
            kan göra att de får mer tid att ägna sig åt både undervisning
            och att förbereda lektioner. Därför är det ett väldigt starkt
            önskemål från lärarna att de nationella proven digitaliseras.
          </note>
          <note>
            Ett tredje skäl rör ett annat ämne som vi ofta diskuterar här.
            Vi gjorde det så sent som i går och i förrgår under skoldebatterna,
            då utbildningsmi ­ nister Anna Ekström tyvärr inte kunde vara
            med. I de riksdagsdebatter vi hade med anledning av motioner pratade
            vi om betygsinflationen. Det är också ett bekymmer vi har i Sverige.
            Det handlar om att veta om vissa skolor är mer generösa med höga
            betyg, eller tvärtom, än andra. De natio ­ nella proven är ett
            sätt att säkerställa att skolorna följer samma betygs ­ kriterier
            och att vi inte får mer än en rimlig betygsinflation.
          </note>
          <note>
            Därför är det otroligt olyckligt att den här processen drar ut
            ännu mer på tiden i och med Schremsdomen, som kom sommaren 2020.
            Vi ska självklart följa GDPR och även Schremsdomen och säkerställa
            att vi inte läcker uppgifter som inte ska komma ut till andra.
            Men jag undrar, fru talman, i min interpellation vad utbildningsminister
            Anna Ekström kan göra för att påskynda arbetet och säkerställa
            att vi får till stånd de digitaliserade natio ­ nella proven som
            blir centralt, och helst externt, rättade.
          </note>
          <note>
            Anf. 87 Utbildningsminister ANNA EKSTRÖM (S):
          </note>
          <note>
            Fru talman! Jag vill börja med att hålla med om mycket av det
            som Kristina Axén Olin säger. De nationella proven är viktiga.
            De är viktiga för eleverna och för att säkerställa att eleverna
            får en betygsättning där man har stöd för likvärdighet. Det får
            man tack vare de nationella proven.
          </note>
          <note>
            Det stödet går att upprätthålla oavsett om proven är digitala
            eller inte. De är också viktiga för lärarna. De ger ett viktigt
            stöd i det svåra betyg ­ sättningsarbetet. Också det är ett stöd
            som går att upprätthålla även utan digitaliserade prov.
          </note>
          <note>
            De nationella proven är bra. De följer läroplanernas och kursplanernas
            innehåll. De säkerställer att det finns en stadga kring kursplaner
            och läroplaner. I den mån de har en påverkan som innebär att undervisningen
            i större utsträckning anpassas efter vad kursplaner och läroplaner
            innehåller är det förstås en positiv påverkan, även om jag ibland
            kan vara orolig över att man styr undervisningen alltför mycket
            utifrån att eleverna ska kunna svara på olika prov.
          </note>
          <note>
            De nationella proven kan dock aldrig ersätta en utbildad, kompetent
            och erfaren lärare som har den bästa överblicken över hur mycket
            eleverna har lärt sig och kan. Men, fru talman, de kan vara ett
            mycket bra stöd.
          </note>
          <note>
            Det vi talar om nu är att Skolverket har råkat ut för en mycket
            ovälkommen försening i arbetet med att digitalisera de nationella
            proven. Också här kan jag hålla med om mycket av det som Kristina
            Axén Olin säger. Digitaliseringen av de nationella proven är oerhört
            välkommen. Den är efterlängtad. Det finns ett mycket stort önskemål,
            inte minst från lärare, att få stöd i hanteringen av de nationella
            proven. Och det är åtminstone min bedömning, fru talman, att stödet
            kan bli bättre med digitaliserade nationella prov.
          </note>
          <note>
            Samtidigt måste det till ett arbete av läraren också med ett
            digitaliserat nationellt prov. Någon ska ändå göra bedömningen
            av de svar som elev ­ erna lämnar. Även om en digitalisering kan
            göra att några svar kan rättas maskinellt – det återstår att se
            hur det blir, eftersom Skolverket inte är klara med detta ännu
            – kommer det alltid att behövas en erfaren lärares bedöm ­ ande
            blick. Hur väl vi än konstruerar de nationella proven kommer den
            blicken att behövas för att kunna avgöra vad som är ett godtagbart
            resonemang och vad som är ett resonemang som inte riktigt håller
            måttet. Så är det så länge som proven ska följa de kursplaner
            och läroplaner vi har, som ställer krav på att elever kan utveckla
            resonemang, analysera och lösa uppgifter.
          </note>
          <note>
            Fru talman! Vi är i ett olyckligt läge. I den mån det finns saker
            som kan göras från departementets sida för att underlätta situationen
            är jag inte främmande för att vidta någon sådan åtgärd. Men i
            detta läge är det som behövs att Skolverket fortsätter att analysera
            situationen och agera på ett sådant sätt att vi så fort som möjligt
            kan få de nationella proven digitaliserade. Det är något som är
            efterlängtat av väldigt många i svensk skola.
          </note>
          <note>
            Anf. 88 KRISTINA AXÉN OLIN (M):
          </note>
          <note>
            Fru talman! Det är inte bara Skolverket som har råkat ut för
            en ovälkommen dom. Det har möjligen hela Sverige och framför allt
            skolvärlden gjort i och med Schremsdomen. Den är ovälkommen med
            tanke på den upphandling som Skolverket gjorde 2018.
          </note>
          <note>
            Jag ska bara säga att jag delar utbildningsminister Anna Ekströms
            syn på läraren. Läraren är absolut viktigast. Vi kan också diskutera
            hur man utformar de nationella proven – regeringen har valt att
            de ska vara betygsgrundande – men det kan vi göra en annan gång.
          </note>
          <note>
            Men det har gått troll i ärendet om digitaliseringen av de nationella
            proven. Det gjorde det redan från början. I skrivelse 75, bland
            annat, kan man läsa att riksdagen redan 2015/16 beslutade – jag
            tror dessutom att det var en enig riksdag – om digitaliserade
            nationella prov med extern rättning. Det upprepades 2016 och 2017
            och 2017/18. 2017/18 konstaterade ett enigt utbildningsutskott,
            där jag sitter, att frågan inte hade hanterats i enlighet med
            riksdagens tillkännagivande och att detta därmed inte var tillgodosett.
            Då upprepade vi de här besluten. Någon gång 2019 fick Skolverket
            ett uppdrag om digitaliseringen och den externa rättningen.
          </note>
          <note>
            Men det har liksom gått troll i detta, fru talman. Det är mer
            än fem år sedan, kanske till och med sex år sedan, riksdagen beslutade
            om att genomföra detta. Och nu blir det i alla fall inte av, enligt
            Skolverket.
          </note>
          <note>
            Först skulle det ha varit en testperiod 2022. Sedan blev den
            skjuten på till 2023, och nu kom Schremsdomen. Nu vet man inte
            när det över huvud taget blir av.
          </note>
          <note>
            Så här kan man inte göra med så här viktiga frågor. Departementet
            och utbildningsministern måste kunna agera för ett skyndsamt verkställande
            av det som riksdagen till och med upprepade gånger har beslutat.
          </note>
          <note>
            Jag undrar fortfarande: Vad kan utbildningsminister Anna Ekström
            göra för att råda bot på den situation vi nu har?
          </note>
          <note>
            Anf. 89 Utbildningsminister ANNA EKSTRÖM (S):
          </note>
          <note>
            Fru talman! Jag vill börja med att påpeka något. Om Kristina
            Axén Olin uppfattade att jag tyckte att domen var ovälkommen har
            jag uttryckt mig oklart. Jag har naturligtvis inga synpunkter
            på Schremsdomen. Det som jag tycker är ovälkommet är det rättsläge
            som har uppstått, i och med att det har blivit en försening till
            följd av det nya rättsläget. Det är ett rättsläge som tidigare
            inte var känt.
          </note>
          <note>
            Jag vill också påminna om att när det gäller det tillkännagivande
            som Kristina Axén Olin redogör för lämnade regeringen en proposition
            med ganska stora förändringar i hur betygsättning ska gå till
            i förhållande till nationella prov, där regeringen också fick
            riksdagens stöd för att säga att de nationella proven ska vara
            betygsstödjande och att resultaten på de na ­ tionella proven
            särskilt ska beaktas i betygsättningen. Betygsgrundande ska däremot
            inte de nationella proven vara. Det framgår inte av någon för
            ­ fattning, och det är heller inte regeringens avsikt att det
            ska vara på det viset.
          </note>
          <note>
            Om jag inte minns helt fel, och här får jag göra en reservation
            för mitt svaga minne, fru talman, har jag precis för mig att när
            riksdagen här i kammaren tog ställning till den proposition som
            lade fast riktlinjerna för betygsättning och nationella prov togs
            också det tillkännagivande upp som Kristina Axén Olin redogjorde
            för.
          </note>
          <note>
            Vi kan bråka om varför vi inte har digitaliserade nationella
            prov på plats, och jag skulle kunna stå här och ägna tid åt att
            beklaga mig över att ingenting, däremot aktiva ställningstaganden
            emot digitalisering av de na ­ tionella proven, gjordes på den
            punkten under den allianstid som föregick regeringens tid.
          </note>
          <note>
            Jag avstår från det och koncentrerar mig i stället på att se
            till att vi får så goda förutsättningar som möjligt för den digitalisering
            som vi nu alla är överens om ska ske. Den digitaliseringen, fru
            talman, ska genomföras med omsorg. Vi har alldeles för mycket
            erfarenhet i skolväsendet av beslut som fattas i riksdagen, i
            Regeringskansliet eller på myndighetsnivå och som får alldeles
            för dåliga förutsättningar att genomföras.
          </note>
          <note>
            Genomförandet av digitala nationella prov är ett kraftprov för
            det svenska skolväsendet. Det kommer att kräva att det finns en
            god it-infra ­ struktur och en god it-säkerhet. Det kommer att
            krävas att det finns möjligheter till uppkoppling och möjligheter
            att förhindra fusk och liknande hos alla våra skolhuvudmän. De
            är inte få, fru talman, och alla är heller inte stora och välutrustade
            med it-avdelningar.
          </note>
          <note>
            Jag ser därför en stor risk för att det här arbetet, om vi gör
            det på ett sådant sätt att skolorna inte hänger med, snarare blir
            ännu en dikeskörning. Det vill vi inte se med de digitala nationella
            proven. Det räcker med de storvulna projekt som har beslutats
            här i riksdagen och som har fått ett så svagt mottagande i lärarkåren
            under väldigt många år.
          </note>
          <note>
            Fru talman! Min avsikt är att arbeta ihärdigt och envist med
            en digitalisering av de nationella proven som kan underlätta lärarnas
            arbetsbörda, som kan säkra att proven genomförs på ett rättssäkert
            och bra sätt och som kan genomföras på ett sådant sätt att skolans
            huvudmän har goda förutsättningar att klara det genomförandet.
            Det är min fasta avsikt att göra det precis så fort som det går
            men inte så fort att projektet havererar.
          </note>
          <note>
            Anf. 90 KRISTINA AXÉN OLIN (M):
          </note>
          <note>
            Fru talman! Den här frågan har som sagt var verkligen dragits
            i långbänk, eftersom vi redan 2015/16 här i riksdagen beslutade
            om en digitalisering av de nationella proven med extern, central
            rättning, senare förtydligat.
          </note>
          <note>
            Sedan har självklart den dom som kom sommaren 2020 komplicerat
            det hela, eftersom Skolverket har gjort en upphandling med ett
            företag där flera olika nationer är inblandade i produkten som
            skulle vara oss behjälplig i detta. Man kan diskutera hur de besluten
            fattades och vilka jurister och skoljurister som inte var med
            i upphandlingen, men det kan vi göra en annan gång.
          </note>
          <note>
            Skolverket presenterade i juni 2019 en rapport till departementet,
            där man angav ett antal problem med projektet. Det är ju inte
            så att GDPR och Schrems , med en massa frågor kring hur det ska
            skötas, är någon nyhet för oss i den politiska världen eller i
            skolvärlden. Det har också varit ett antal möten med departementet
            efter Schrems domen.
          </note>
          <note>
            Den 27 augusti hade departementet ett möte med Skolverket. Den
            25 september hade man ett möte och diskuterade Schrems domen.
            Den 15 oktober hade man ett möte med departementet och pratade
            om Schremsdomen . Den 4 november hade man ett möte med departementet
            och pratade om Schremsdomen .
          </note>
          <note>
            Den 26 november kommer sedan ett meddelande från Utbildningsdepartementet
            till Skolverket där man skriver att Utbildningsdepartementet inte
            har för avsikt att delta i denna typ av forum eller diskussioner
            då frågorna varken ligger inom deras kompetensområde eller på
            deras bord i nuläget. Situationen kan dock förändras, skriver
            man, om detta medför konsekvenser för tidsplanen och leveransen
            i projektet eftersom det är framförhandlat politiskt.
          </note>
          <note>
            Fru talman! Detta är lite intressant, eftersom det är ett riksdagsbeslut
            i grund och botten och inte något som har förhandlats i januariöverenskom
            ­ melsen om digitaliseringen. Men det kanske är departementets
            tjänstemän som inte vet om det.
          </note>
          <note>
            Anf. 91 Utbildningsminister ANNA EKSTRÖM (S):
          </note>
          <note>
            Fru talman! Det är sant att det har varit ett stort intresse
            både för att digitalisera de nationella proven och för hur arbetet
            på Skolverket fortskrider. Naturligtvis är det så; det här är
            en viktig fråga. Det är en viktig fråga för svenska lärare och
            för svenska elever liksom för alla oss som bryr oss om att den
            svenska skolan ska fungera så väl som möjligt.
          </note>
          <note>
            Min fasta avsikt är att göra vad jag kan för att de nationella
            proven ska bli digitaliserade så fort det går utan att projektet
            äventyras av att det genomförs utan eftertanke och utan goda förberedelser.
          </note>
          <note>
            Min avsikt är också att säkerställa att en digitalisering av
            de nationella proven kan understödja det som är skolans viktiga
            arbete – att se till att barn och elever lär sig så mycket som
            möjligt och utvecklar kunskaper och förmågor i så stor utsträckning
            som möjligt. I det arbetet måste naturligtvis digitaliserade nationella
            prov följa de kursplaner och läroplaner vi har.
          </note>
          <note>
            Det arbetet kommer att ta sin tid, men jag är övertygad om att
            med ett väl genomfört arbete för att digitalisera de nationella
            proven kommer vi att få mycket gott tillbaka till svensk skola
            i form av större möjligheter att följa elevernas kunskapsresultat
            och resultaten i den svenska skolan men också större möjligheter
            att fokusera på det som är kärnuppgiften, nämligen undervisning.
          </note>
          <note>
            Jag vill tacka Kristina Axén Olin för att ha lyft den här viktiga
            frågan och för engagemanget i frågan om digitaliseringen av de
            nationella proven. Vi är helt överens om att det är någonting
            som svensk skola behöver.
          </note>
          <note>
            Interpellationsdebatten var härmed avslutad.
          </note>
          <note>
            § 18 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2020/21:132 En förnyad strategi för politiken
            avseende alkohol, narkotika, dopning, tobak och nikotin samt spel
            om pengar 2021–2025
          </note>
          <note>
            2020/21:3929 av Karin Rågsjö m.fl. (V)
          </note>
          <note>
            2020/21:3936 av Christina Östberg m.fl. (SD)
          </note>
          <note>
            2020/21:3940 av Barbro Westerholm m.fl. (L)
          </note>
          <note>
            2020/21:3943 av Camilla Waltersson Grönvall m.fl. (M)
          </note>
          <note>
            2020/21:3952 av Pia Steensland m.fl. (KD)
          </note>
          <note>
            2020/21:3958 av Sofia Nilsson m.fl. (C)
          </note>
          <note>
            med anledning av skr. 2020/21:117 Riksrevisionens rapport om
            Sidas garantiverksamhet
          </note>
          <note>
            2020/21:3897 av Hans Wallmark m.fl. (M)
          </note>
          <note>
            2020/21:3902 av Mats Nordberg m.fl. (SD)
          </note>
          <note>
            § 19 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 8 april
          </note>
          <note>
            2020/21:633 Kvotering av kvinnor
          </note>
          <note>
            av Ann-Christine From Utterstedt (SD)
          </note>
          <note>
            till statsrådet Märta Stenevi (MP)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 8 april
          </note>
          <note>
            2020/21:2471 Utredningen om enklare regler för mikroföretag
          </note>
          <note>
            av Sten Bergheden (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2472 Antibiotikaanvändningen i den globala djurhållningen
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 8 april
          </note>
          <note>
            2020/21:2213 Kompensation för kollektivtrafiken
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2227 SJ:s uppsägelse av avtalet med Mälardalstrafik
          </note>
          <note>
            av Patrik Jönsson (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2269 Trafiken i Mälardalsregionen
          </note>
          <note>
            av Ann-Sofie Lifvenhage (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2297 Statens ansvar för regionaltågen i Mälardalen
          </note>
          <note>
            av Mikael Damsgaard (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2313 Förenklingar för solcellsinstallatörer
          </note>
          <note>
            av Betty Malmberg (M)
          </note>
          <note>
            till näringsminister Ibrahim Baylan (S)
          </note>
          <note>
            § 22 Kammaren åtskildes kl. 13 . 27 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 10 anf.
            39 (delvis) ,
          </note>
          <note>
            av förste vice talmannen därefter till och med § 16 anf. 81 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Meddelande om debatt med anledning av vårpropositionens avlämnande
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Ärenden för hänvisning till utskott
          </note>
          <note>
            § 6 Svar på interpellation 2020/21:558 om klimatsäkring av utsatta
            städer
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 DAVID JOSEFSSON (M)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 DAVID JOSEFSSON (M)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 DAVID JOSEFSSON (M)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 7 Svar på interpellation 2020/21:582 om effekter på biologisk
            mångfald av vindkraftverksutbyggnad till havs
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 STAFFAN EKLÖF (SD)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 STAFFAN EKLÖF (SD)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 STAFFAN EKLÖF (SD)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 8 Svar på interpellation 2020/21:568 om hyrköp och ombildning
            till ägarlägenheter
          </note>
          <note>
            Anf. 15 Justitie- och migrationsminister MORGAN JOHANSSON (S)
          </note>
          <note>
            Anf. 16 CECILIE TENFJORD TOFTBY (M)
          </note>
          <note>
            Anf. 17 LARS BECKMAN (M)
          </note>
          <note>
            Anf. 18 DAVID JOSEFSSON (M)
          </note>
          <note>
            Anf. 19 Justitie- och migrationsminister MORGAN JOHANSSON (S)
          </note>
          <note>
            Anf. 20 CECILIE TENFJORD TOFTBY (M)
          </note>
          <note>
            Anf. 21 LARS BECKMAN (M)
          </note>
          <note>
            Anf. 22 DAVID JOSEFSSON (M)
          </note>
          <note>
            Anf. 23 TREDJE VICE TALMANNEN
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 CECILIE TENFJORD TOFTBY (M)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2020/21:576 om trygghet för alla kvinnor
          </note>
          <note>
            Anf. 27 Justitie- och migrationsminister MORGAN JOHANSSON (S)
          </note>
          <note>
            Anf. 28 BORIANA ÅBERG (M)
          </note>
          <note>
            Anf. 29 Justitie- och migrationsminister MORGAN JOHANSSON (S)
          </note>
          <note>
            Anf. 30 BORIANA ÅBERG (M)
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 BORIANA ÅBERG (M)
          </note>
          <note>
            Anf. 33 Justitie- och migrationsminister MORGAN JOHANSSON (S)
          </note>
          <note>
            § 10 Svar på interpellation 2020/21:593 om stöd till återvandring
            för invandrare i utanförskap
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            Anf. 35 JONAS ANDERSSON i Skellefteå (SD)
          </note>
          <note>
            Anf. 36 TREDJE VICE TALMANNEN
          </note>
          <note>
            Anf. 37 Justitie- och migrationsminister MORGAN JOHANSSON (S)
          </note>
          <note>
            Anf. 38 TREDJE VICE TALMANNEN
          </note>
          <note>
            Anf. 39 JONAS ANDERSSON i Skellefteå (SD)
          </note>
          <note>
            Anf. 40 Justitie- och migrationsminister MORGAN JOHANSSON (S)
          </note>
          <note>
            Anf. 41 JONAS ANDERSSON i Skellefteå (SD)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2020/21:600 om tillväxt och ökad
            operativ militär förmåga
          </note>
          <note>
            Anf. 43 Försvarsminister PETER HULTQVIST (S)
          </note>
          <note>
            Anf. 44 JÖRGEN BERGLUND (M)
          </note>
          <note>
            Anf. 45 Försvarsminister PETER HULTQVIST (S)
          </note>
          <note>
            Anf. 46 JÖRGEN BERGLUND (M)
          </note>
          <note>
            Anf. 47 Försvarsminister PETER HULTQVIST (S)
          </note>
          <note>
            Anf. 48 JÖRGEN BERGLUND (M)
          </note>
          <note>
            Anf. 49 Försvarsminister PETER HULTQVIST (S)
          </note>
          <note>
            § 12 Svar på interpellation 2020/21:554 om enhetliga bedömningar
            inom sjukförsäkringen
          </note>
          <note>
            Anf. 50 Statsrådet ARDALAN SHEKARABI (S)
          </note>
          <note>
            Anf. 51 ELISABETH BJÖRNSDOTTER RAHM (M)
          </note>
          <note>
            Anf. 52 Statsrådet ARDALAN SHEKARABI (S)
          </note>
          <note>
            Anf. 53 ELISABETH BJÖRNSDOTTER RAHM (M)
          </note>
          <note>
            Anf. 54 Statsrådet ARDALAN SHEKARABI (S)
          </note>
          <note>
            Anf. 55 ELISABETH BJÖRNSDOTTER RAHM (M)
          </note>
          <note>
            Anf. 56 Statsrådet ARDALAN SHEKARABI (S)
          </note>
          <note>
            § 13 Svar på interpellation 2020/21:589 om åtgärder för att fler
            ska få aktivitetsersättning
          </note>
          <note>
            Anf. 57 Statsrådet ARDALAN SHEKARABI (S)
          </note>
          <note>
            Anf. 58 LARS BECKMAN (M)
          </note>
          <note>
            Anf. 59 Statsrådet ARDALAN SHEKARABI (S)
          </note>
          <note>
            Anf. 60 LARS BECKMAN (M)
          </note>
          <note>
            Anf. 61 Statsrådet ARDALAN SHEKARABI (S)
          </note>
          <note>
            Anf. 62 LARS BECKMAN (M)
          </note>
          <note>
            Anf. 63 Statsrådet ARDALAN SHEKARABI (S)
          </note>
          <note>
            § 14 Svar på interpellation 2020/21:597 om elkapaciteten i västra
            Sverige
          </note>
          <note>
            Anf. 64 Statsrådet ANDERS YGEMAN (S)
          </note>
          <note>
            Anf. 65 DAVID JOSEFSSON (M)
          </note>
          <note>
            Anf. 66 Statsrådet ANDERS YGEMAN (S)
          </note>
          <note>
            Anf. 67 DAVID JOSEFSSON (M)
          </note>
          <note>
            Anf. 68 Statsrådet ANDERS YGEMAN (S)
          </note>
          <note>
            Anf. 69 DAVID JOSEFSSON (M)
          </note>
          <note>
            Anf. 70 Statsrådet ANDERS YGEMAN (S)
          </note>
          <note>
            § 15 Svar på interpellation 2020/21:601 om konsekvenserna av
            reduktionsplikt i drivmedel
          </note>
          <note>
            Anf. 71 Statsrådet ANDERS YGEMAN (S)
          </note>
          <note>
            Anf. 72 JÖRGEN BERGLUND (M)
          </note>
          <note>
            Anf. 73 Statsrådet ANDERS YGEMAN (S)
          </note>
          <note>
            Anf. 74 JÖRGEN BERGLUND (M)
          </note>
          <note>
            Anf. 75 Statsrådet ANDERS YGEMAN (S)
          </note>
          <note>
            Anf. 76 JÖRGEN BERGLUND (M)
          </note>
          <note>
            Anf. 77 Statsrådet ANDERS YGEMAN (S)
          </note>
          <note>
            § 16 Svar på interpellation 2020/21:596 om de svenska barnen
            i nordöstra Syrien
          </note>
          <note>
            Anf. 78 Utrikesminister ANN LINDE (S)
          </note>
          <note>
            Anf. 79 HÅKAN SVENNELING (V)
          </note>
          <note>
            Anf. 80 Utrikesminister ANN LINDE (S)
          </note>
          <note>
            Anf. 81 HÅKAN SVENNELING (V)
          </note>
          <note>
            Anf. 82 Utrikesminister ANN LINDE (S)
          </note>
          <note>
            Anf. 83 HÅKAN SVENNELING (V)
          </note>
          <note>
            Anf. 84 Utrikesminister ANN LINDE (S)
          </note>
          <note>
            § 17 Svar på interpellation 2020/21:532 om förseningen av digitaliserade
            nationella prov
          </note>
          <note>
            Anf. 85 Utbildningsminister ANNA EKSTRÖM (S)
          </note>
          <note>
            Anf. 86 KRISTINA AXÉN OLIN (M)
          </note>
          <note>
            Anf. 87 Utbildningsminister ANNA EKSTRÖM (S)
          </note>
          <note>
            Anf. 88 KRISTINA AXÉN OLIN (M)
          </note>
          <note>
            Anf. 89 Utbildningsminister ANNA EKSTRÖM (S)
          </note>
          <note>
            Anf. 90 KRISTINA AXÉN OLIN (M)
          </note>
          <note>
            Anf. 91 Utbildningsminister ANNA EKSTRÖM (S)
          </note>
          <note>
            § 18 Bordläggning
          </note>
          <note>
            § 19 Anmälan om interpellation
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 13.27.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
