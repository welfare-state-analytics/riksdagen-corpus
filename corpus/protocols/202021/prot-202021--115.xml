<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--115</head>
          <docDate when="2021-04-28 00:00:00">2021-04-28 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 7 april justerades.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 666
          </note>
          <note>
            Till riksdagen
          </note>
          <note>
            Interpellation 2020/21:666 Biobränsle och klimat ‑ och miljömålen
          </note>
          <note>
            av Jens Holm (V)
          </note>
          <note>
            Interpellationen kommer att besvaras fredagen den 28 maj. Statsrådet
            har inte möjlighet att besvara interpellationen inom anvisad tid
            på grund av redan inbokade engagemang.
          </note>
          <note>
            Stockholm den 26 april 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            Interpellation 2020/21: 670
          </note>
          <note>
            Till riksdagen
          </note>
          <note>
            Interpellation 2020/21:670 Krigsbrott mot kvinnor och dess följder
          </note>
          <note>
            av Amineh Kakabaveh (-)
          </note>
          <note>
            Interpellationen kommer att besvaras fredagen den 7 maj 2021.
          </note>
          <note>
            Skälet till dröjsmålet är resor.
          </note>
          <note>
            Stockholm den 26 april 2021
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            Interpellation 2020/21: 680
          </note>
          <note>
            Till riksdagen
          </note>
          <note>
            Interpellation 2020/21:680 Strandskyddets framtid
          </note>
          <note>
            av Kjell Jansson (M)
          </note>
          <note>
            Interpellationen kommer att besvaras fredagen den 28 maj. Statsrådet
            har inte möjlighet att besvara interpellationen inom anvisad tid
            på grund av redan inbokade engagemang.
          </note>
          <note>
            Stockholm den 26 april 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            § 3 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till trafikutskottet:
          </note>
          <note>
            RiR 2021:11 Omregleringen av besiktningsmarknaden för fordon
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2020/21:3986, 3990, 3993 och 3999 till justitieutskottet
          </note>
          <note>
            2020/21:3985 och 3987 till kulturutskottet
          </note>
          <note>
            2020/21:3998 och 4001 till finansutskottet
          </note>
          <note>
            2020/21:4003 till finansutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2020/21:FiU23 Riksbankens förvaltning 2020
          </note>
          <note>
            2020/21:FiU45 Värdlandsavtal mellan Sverige och Banken för internatio
            ­ nell betalningsutjämning (BIS)
          </note>
          <note>
            Försvarsutskottets betänkande
          </note>
          <note>
            2020/21:FöU7 Samhällets krisberedskap
          </note>
          <note>
            Miljö- och jordbruksutskottets betänkande
          </note>
          <note>
            2020/21:MJU17 Jordbrukspolitik
          </note>
          <note>
            Kulturutskottets betänkanden
          </note>
          <note>
            2020/21:KrU2 Idrott, friluftsliv och spel
          </note>
          <note>
            2020/21:KrU6 Kulturarvsfrågor
          </note>
          <note>
            2020/21:KrU10 Folkbildningsfrågor
          </note>
          <note>
            Utrikesutskottets betänkande
          </note>
          <note>
            2020/21:UU16 Afrika
          </note>
          <note>
            § 6 Vaccininköp och vaccinleveranser
          </note>
          <note>
            Socialutskottets betänkande 2020/21:SoU37
          </note>
          <note>
            Vaccininköp och vaccinleveranser
          </note>
          <note>
            föredrogs.
          </note>
          <note>
            Anf. 1 MIKAEL DAHLQVIST (S):
          </note>
          <note>
            Fru talman! Dagens debatt handlar om ett utskottsinitiativ om
            att Sverige borde köpa vaccin på egen hand. Jag kan lova att regeringen,
            vaccinsamordnaren Richard Bergström och EU med flera är och har
            varit besvikna och frustrerade, framför allt över strulet med
            Astra Zenecas utlovade leveranser som minskat kraftigt. Det hela
            har gått så långt att det troligen blir en rättsprocess mot läkemedelsföretaget
            via EU.
          </note>
          <note>
            Vaccination mot den lömska covid-19-sjukdomen är ett ljus i tunneln.
            Vi har alla kämpat och gjort stora uppoffringar under pågående
            pandemi, som hittills varat i drygt ett år. Särskilt smärtsamt
            är det för alla de anhöriga som har mist nära och kära. Pandemibekämpning
            och vaccination är en oerhört prioriterad fråga för regeringen.
            Regeringen har tillsammans med samarbetspartierna gjort historiska
            satsningar på sjukvård, omsorg, företag och så vidare. Det har
            alltså inte rått brist på ekonomiska resurser för att bekämpa
            pandemin.
          </note>
          <note>
            Fru talman! Jag tänker nu i mitt anförande redogöra för hur regeringen
            har hanterat frågan om att säkra vacciner till Sverige mot covid-19.
            Redan i maj 2020 presenterade regeringen sin vaccinationsstrategi,
            som bestod av tre delar. Del ett handlade om det internationella
            samarbetet. Del två handlade om att anställa en vaccinsamordnare.
            Och del tre handlade om att ge Folkhälsomyndigheten i uppdrag
            att ta fram en nationell vaccina ­ tionsplan.
          </note>
          <note>
            Regeringens vaccinsamordnare har ett stort eget mandat och bemyndigande
            att agera självständigt och undersöka alla möjligheter att införskaffa
            mer vacciner än vad EU:s gemensamma avtal ger. Flera gånger har
            vaccinsamordnaren tydligt redogjort för att han inte haft några
            begränsningar att själv agera och återkoppla till regeringen och
            departementet. Jag har ett stort förtroende för vår vaccinsamordnare.
            Dessutom har han specifik kompetens inom läkemedelsområdet. Jag
            tycker att hans arbetssätt är oerhört transparent och informativt.
          </note>
          <note>
            Fru talman! Folkhälsomyndigheten har tagit fram en operativ plan
            och prioriteringsordning. Tillsammans med regeringen och Sveriges
            Kommuner och Regioner har de löst uppgiften på ett bra sätt hittills.
            Vid ett flertal tillfällen har regeringen tillsammans med SKR
            tecknat överenskommelser som säkrar att vaccinet kommer ut till
            varje medborgare som önskar det.
          </note>
          <note>
            Sverige beslutade tidigt att vara med i EU-gemensamma upphandlingar
            för att på så sätt säkra tillgången till vaccin och få tillgång
            till olika vacciner, för ingen visste då vilka vacciner som skulle
            fungera och bli godkända av läkemedelsmyndigheten.
          </note>
          <note>
            Fru talman! Regeringsföreträdare tog tidigt kontakt med vaccintillverkare.
            Internationella samtal fördes. Och Sverige tog som vanligt på
            sig en stor roll inom EU för att säkra vaccin. Inom ramen för
            EU har avtal tecknats med flera olika läkemedelsföretag som tillverkar
            vaccin. I dagsläget är fyra olika vacciner godkända, och ytterligare
            tre vaccinationskandidater granskas. Ser man till volymen i våra
            avtal är de väl tilltagna. Avtal har tecknats för betydligt fler
            doser än vad som behövs inom EU. Skälen är att man vill säkra
            kommande eventuella påfyllnadsdoser, kunna utveckla nya vacciner
            mot eventuella mutationer och kunna dela med sig till andra behövande
            länder.
          </note>
          <note>
            Även andra vacciner, som exempelvis det ryska vaccinet, undersöks
            av såväl oss som EU. Vi har fått tydliga besked om att det i dagsläget
            inte finns några fler säkra och godkända vacciner att tillgå.
            En hel värld söker med ljus och lykta efter vacciner. Alla möjligheter
            tas till vara.
          </note>
          <note>
            Fru talman! Över 2 miljoner människor i Sveriges befolkning har
            fått vaccin, minst en dos. Efter en trög start har vaccineringen
            kommit igång ordentligt. Vi räknar med en halv miljon doser per
            vecka under maj, juni och juli. Vaccinsamordnaren bedömer att
            alla över 18 år som vill bli vaccinerade kommer att ha fått åtminstone
            sin första dos före juni månads slut. Regeringens tidigare målsättning
            var att alla skulle ha erbjudits en dos senast den 15 augusti.
          </note>
          <note>
            Fru talman! Ärligt, ledamoten Johan Hultberg, vad mer kunde ha
            gjorts? Det skulle vara intressant att veta vilka alternativ som
            saknas. Jag tycker att frågeställningen och utskottsinitiativet
            inte är relevanta nu.
          </note>
          <note>
            Vi kan nu alla börja glädjas åt att vaccineringen stormar fram
            och att vi börjar se målsnöret när det gäller eländet. Men innan
            dess måste vi alla hålla i och hålla ut ett tag till, som statsministern
            säger.
          </note>
          <note>
            Jag yrkar bifall till vår gemensamma reservation och avslag på
            förslaget om utskottsinitiativet, fru talman.
          </note>
          <note>
            Anf. 2 ANDERS W JONSSON (C):
          </note>
          <note>
            Fru talman! Pandemin har slagit stenhårt mot Sverige, Europa
            och världen och försatt oss i ett väldigt bekymmersamt läge. Det
            finns all anledning att vara kritisk på ett antal punkter kring
            hur den svenska regeringen har hanterat situationen. Centerpartiet
            var nog det första parti som gick ut och var kritiskt till hur
            regeringen hade valt att agera. Det gjorde vi redan våren 2020.
          </note>
          <note>
            Det finns fortfarande all anledning att vara kritisk. Man kan,
            fru talman, kritisera att regeringen inte har säkrat en vaccinationskapacitet
            i ett läge där vi riskerar att få väldigt många människor som
            ska vaccineras under en kort tid under sommaren. Här har regeringen
            över huvud taget inte plockat fram någon plan B.
          </note>
          <note>
            Man kan vara kritisk till hur smittspårningen har gått till i
            Sverige. Regeringen har inte sett till att det finns tydliga riktlinjer
            för landets smittskyddsläkare i fråga om vad som gäller, hur snabbt
            det ska gå, på vilket sätt man ska jobba och vilka metoder som
            ska användas. Här finns det all anledning att vara kritisk mot
            regeringen.
          </note>
          <note>
            I dag hör vi diskussionen från Europaparlamentet, där man ska
            diskutera vaccinationspassen eller de gröna passen. Här finns
            det också anled ­ ning att vara kritisk till hur den svenska regeringen
            har agerat. Det känns ytterst skakigt huruvida vi den 1 juni kommer
            att ha vaccinationspass eller gröna pass på plats som svarar upp
            mot de krav som EU kommer att ställa.
          </note>
          <note>
            Det finns ytterligare anledningar att vara kritisk till hur man
            har organiserat vaccinationen vad gäller riskgrupper. Man har
            inte haft tydliga direktiv i landet om vilka grupper det är som
            ska räknas som riskgrupper och inte.
          </note>
          <note>
            Jag träffade en förtvivlad barnkardiolog som sa att här förutsätts
            att jag själv ska sitta hemma på mitt sjukhus och bestämma huruvida
            barn som är opererade för komplicerade hjärtfel ska räknas som
            riskgrupp eller inte. Det är fullständigt omöjligt. De här föräldrarna
            har kontakt med föräldrar i andra regioner, och man fattar andra
            beslut i Västerås, Örebro och Uppsala. Detta försätter oss i en
            helt omöjlig situation, helt enkelt beroende på att regeringen
            inte har varit tydlig i sina direktiv.
          </note>
          <note>
            Fru talman! På ett område finns dock ingen anledning att kritisera
            regeringen, och det är hur man har agerat vad gäller att se till
            att säkra tillgången till vaccin. Det var ett helt korrekt ställningstagande
            att fatta beslut om att inte gå fram som enskild nation utan att
            göra det här tillsammans med EU. Jag kan bara tänka mig situationen
            att vi som ett av de mindre länderna i Europa skulle få slåss
            mot USA och andra stora europeiska länder för att säkra upp vaccintillgången
            i Sverige. Det här var ett klokt beslut, även om det förstås försatte
            oss tillsammans med övriga EU-länder i ett antal bekymmer.
          </note>
          <note>
            Det var också väldigt klokt att utse Richard Bergström till vaccinsamordnare,
            en av Sveriges främsta experter och tidigare chefstjänsteman på
            LIF med ett starkt renommé ute i den europeiska läkemedelsindustrin.
            Det var ett klokt beslut, och dessutom har det gett Sverige en
            unik position vad gäller att kunna påverka det här.
          </note>
          <note>
            Därför blir man förvånad över detta utskottsinitiativ om att
            kritisera det svenska ställningstagandet, som kammaren ska fatta
            beslut om senare. Det är för mig helt obegripligt.
          </note>
          <note>
            Man för fram kritik på flera områden. För det första kritiserar
            man att Sverige över huvud taget gemensamt gick ihop genom EU,
            vilket är obegripligt. Hur man kan se att Sverige skulle ha kunnat
            hantera detta på egen hand kan jag inte förstå.
          </note>
          <note>
            Den andra kritikpunkten handlar om att Sverige i alla fall borde
            ha försökt tillskansa sig ytterligare vaccindoser på andra sätt,
            utanför EU-samarbetet. Vi kallade Richard Bergström och även regeringen
            till utskottet för att fråga om det är så att vaccinsamordnaren
            har ett fullt mandat att göra allt som står i hans makt för att
            se om det någonstans på någon hylla finns ytterligare vaccindoser
            som vi skulle kunna få till Sverige. Vaccinsamordnarens svar på
            det var tydligt: Jag har ett fullt mandat, kanske inte att göra
            svarta affärer och förstås inte att upphandla vaccin er som inte
            är godkända av E uropeiska läkemedelsmyndigheten. Men därutöver
            har vaccinsamordnaren fullt mandat.
          </note>
          <note>
            Problemet är att hela världen skriker efter vaccin, så det finns
            inget ytterligare vaccin att upphandla – om man inte gör som Ungern
            och köper Sputnik från Ryssland eller använder sig av Sinovac
            från Kina, alltså vaccin er som inte är godkända av E uropeiska
            läkemedelsmyndigheten.
          </note>
          <note>
            Det var väl den inspirationen som fick Moderaterna att lägga
            fram det här utskottsinitiativet. När leveranserna försvårades
            från Astra Zeneca, vil ­ ket skapade stora problem och nu sannolikt
            leder till en rättslig process, tog ju Österrikes förbundskansler
            och Danmarks statsminister initiativ till att åka till Israel
            för att diskutera om man inte kunde få köpa lite grann av deras
            vaccin från Pfizer. De fick dock åka tillbaka med svansen mellan
            benen och konstatera att det man kanske skulle kunna åstadkomma
            är att tillsammans med Israel på sikt bygga en vaccinfabrik i
            Danmark.
          </note>
          <note>
            Eller så blev de kanske inspirerade av Orbán i Ungern som tog
            initiativ till att man där minsann skulle vaccinera med ryskt
            och kinesiskt vaccin utan några problem. Konsekvenserna ser vi
            i dag: Man har vaccinerat en väldigt stor andel av den ungerska
            befolkningen, men dödstalen sjunker över huvud taget inte på samma
            sätt som de gör i de länder som använt sig av godkända vaccin
            er . Det kanske var den vägen som en del partier såg framför sig.
          </note>
          <note>
            Ett ytterligare exempel, som också är helt obegripligt och som
            finns i utskottsinitiativet, är att Sverige skulle ta initiativ
            till att omfördela vaccin ­ doser inom EU så att Sverige kunde
            få fler.
          </note>
          <note>
            Ni kommer ihåg diskussionen för kanske två månader sedan. Vissa
            länder i Europa – Slovakien, Tjeckien, Ungern – hade inte beställt
            så många doser som de hade rätt att beställa. De hade huvudsakligen
            beställt Astra Zenecas vaccin och inte så mycket av de andra.
            Det är klart att det blev bekymmersamt för dem när de inte fick
            tillgång till vaccin för att kunna vaccinera sin befolkning. Då
            förde man på tal: Kan vi inte omförhandla så att vi – som inte
            fattade det kloka beslutet som Sverige och andra länder gjorde
            att beställa tillräckligt mycket för den egna befolkningen – skulle
            kunna få lite mer av ert? Det samfällda svaret från Sverige och
            de andra var: Nej. Lagt kort ligger. Vi omfördelar inte.
          </note>
          <note>
            Nu finns det alltså partier i Sveriges riksdag som tycker att
            en omfördelning skulle göras men då utifrån att vi som i dag får
            lika mycket som alla andra länder skulle få ännu mer.
          </note>
          <note>
            Fru talman! Jag och Centerpartiet har varit långt framme när
            det gäller att kritisera regeringen för alla brister i hanteringen
            av pandemin. Men, fru talman, det här är ett utskottsinitiativ
            som helt och hållet saknar substans. När riksdagen ställer sig
            bakom detta leder det inte till någonting annat än ett tomt klubbslag
            i Sveriges riksdag som inte påverkar den pågående vaccinationen,
            vilket det skulle ha gjort om vi i stället hade riktat kritiken
            mot rätt punkter.
          </note>
          <note>
            Jag yrkar bifall till reservation 1.
          </note>
          <note>
            Anf. 3 KARIN RÅGSJÖ (V):
          </note>
          <note>
            Fru talman! Sverige har problem med sitt styrsystem under den
            här pandemin. Vi har 21 kockar i soppan i stället för en nationell
            styrning, och det måste vi se till att vi får vid nästa kris i
            Sverige. Det vill jag inleda med.
          </note>
          <note>
            Den 14 april fick jag min första spruta mot covid-19, en spruta
            från Astra Zeneca. E tt år tidigare satt vi i tv-soffan i ett
            folktomt Stockholm och tittade på Tom Brittons graf över smittspridningen.
            Vi lyssnade på Giesecke, Tegnell, Björn Olsen och andra pandemiexperter.
            Då hade jag inte målbilden klar för mig – att vi skulle ha ett
            vaccin ett år senare. Det är väldigt stort, fru talman, och har
            möjliggjorts för att det just är en pandemi som hela världen är
            indragen i, både de fattiga och de rika delarna. Därav farten
            i forskningen och i framställningen – vid virus som enbart drabbar
            fattiga delar av världen brukar inte uppställningen vara total.
            Jag vill tacka all världens forskare som har gjort det här möjligt,
            för det är fantastiskt.
          </note>
          <note>
            Fru talman! Sverige hade aldrig kunnat göra som Israel, som har
            fungerat som ett levande laboratorium genom en överenskommelse
            med Pfizer om att dela med sig av data i utbyte mot att få köpa
            10 miljoner doser i början när vaccinet kom. Det handlar om uppgifter
            om biverkningar och skyddseffekter i olika befolkningsgrupper.
            De var först ut. Vaccinet var relativt oprövat. Det var djärvt.
          </note>
          <note>
            Vi hade heller inte kunnat göra ett nödgodkännande som Storbritannien
            gjorde för vaccinering. Jag tror inte att vår befolkning hade
            köpt det.
          </note>
          <note>
            Inget parti, vad jag vet, lade fram en egen modell för inköp
            av vaccin, även om jag svagt minns att något parti ville lägga
            alla ägg i Astrakorgen. Astra har tyvärr enbart levererat 30 miljoner
            vaccindoser under det första kvartalet mot utlovade 100 miljoner
            doser. Nu blir det rättslig process av det, och det är väl bra.
          </note>
          <note>
            Att göra en större upphandling när det gäller vaccin är naturligtvis
            helt uppenbart bättre än att alla EU-länder hade gått in och gjort
            sin egen lilla upphandling. Ju större body desto bättre. Ju fler
            vaccin er desto bättre. Jag anser att EU var ganska sena på bollen,
            men nu rullar vaccineringen på. Så var dock inte fallet den 3
            mars när vi i Vänsterpartiet skickade in vårt utskottsinitiativ.
          </note>
          <note>
            Vi är helt beroende av läkemedelsbolagen, och pandemin har visat
            att det är vanskligt. Dock lär vi oss ständigt något. Läkemedelsbolagen
            får inte diktera vaccinpolitiken eller strategin på det sätt som
            hittills har varit fallet. EU har varit med och finansierat en
            stor del av framtagandet av vaccinet, men trots det tillhör patenten
            bolagen och kontrakten är fortfarande i stora delar hemliga. Uppgifter
            om produktionskostnader, offentliga bidrag, effektiviteten och
            säkerheten för vacciner och läkemedel bör vara offentliga. Regeringen
            måste också driva att EU i WTO ska bifalla begäran om att släppa
            på patenten och garantera tekniköverföring för att öka den globala
            tillgången på vaccin . D et är absolut nödvändigt, fru talman.
          </note>
          <note>
            Den 3 mars lade vi fram vårt förslag till utskottsinitiativ.
            Det var efter en period av försenade leveranser av vaccin. Det
            var ett skakigt läge, vill jag påstå.
          </note>
          <note>
            Det förslag till utskottsinitiativ som Vänsterpartiet lade fram
            hade följande lydelse: Sverige, Europa och världen behöver vaccin
            mot covid-19 för att förhindra sjukdom, död, arbetslöshet och
            fattigdom. Vid flera tillfällen har leveranser av vaccin blivit
            kraftigt reducerade, trots ingångna avtal mellan EU-kommissionen
            och läkemedelsbolagen. Detta har inneburit att regeringens plan
            för vaccinationer har försenats.
          </note>
          <note>
            Jag anser att det finns en stor risk för att Sverige och EU har
            haft en för naiv inställning till de kommersiella läkemedelsbolagens
            vilja och förmåga att leverera i den utsträckning man har kommit
            överens om. Jag anser därför att regeringen genom vaccinsamordnaren
            bör undersöka hållbarheten i de utlovade leveranserna och skyndsamt
            meddela utskottet om utfallet. Vidare bör regeringen, om företagen
            som EU har ingått avtal med inte kan leverera vaccin enligt avtal,
            även undersöka möjligheten till alternativa vägar för att få fram
            godkänt vaccin för bekämpningen av covid-19.
          </note>
          <note>
            Detta framförde vi den 3 mars. Sedan har det rullat på.
          </note>
          <note>
            Fru talman! De alternativa vägarna är inte jättemånga, men självklart
            ska regeringen ha stenkoll på vägar vi kan gå om det blir nytt
            strul med EU-upphandlingen och leveranserna. Egenproduktion av
            vaccin eller ett nordiskt samarbete skulle ge oss större frihet
            och trygghet. Jag läste i dagens DN att Danmark nu tittar på egenproduktion,
            och jag tror att fler länder kommer att göra det. Vi måste vara
            förberedda på ett helt annat sätt när nästa kris rullar in – när
            nästa pandemi rullar in.
          </note>
          <note>
            Fru talman! Konsekvenserna av pandemin har slagit hårt mot alla
            samhällen i form av mänskligt lidande som direkt följd av sjukdomar
            och även ekonomiskt. Redan i september varnade läkemedelsproducenterna
            för att produktionen av vaccin inte skulle vara tillräcklig för
            att täcka det globala behovet. Det skulle dröja till 2024 innan
            hela världen skulle få tillgång till vaccin. Mutationerna kommer
            att hagla innan hela världen har tillgång till vaccin, och vi
            kommer att leva i skuggan av covid-19. Det här kan drabba även
            Sverige hårt. Hela världen måste ses som en enhet, och hela världen
            måste vaccineras snabbt – det är ett måste.
          </note>
          <note>
            En undersökning från Northwestern University visar att dödligheten
            i världen kan minska med 61 procent om de första 2 miljarderna
            doser av vaccinet distribueras proportionellt i världen. Men om
            doserna distribueras bara i de 50 rikaste länderna skulle dödligheten
            minska med enbart 33 procent.
          </note>
          <note>
            Därför anser Vänsterpartiet att regeringen måste trycka på, vara
            mycket tydligare och se till att fler kan bidra till produktionen
            och distributionen av vaccinet. Det är livsviktigt för världen
            och för Sverige. Detta är globalt.
          </note>
          <note>
            Fru talman! Jag yrkar bifall till reservation 2.
          </note>
          <note>
            Anf. 4 MIKAEL DAHLQVIST (S) replik:
          </note>
          <note>
            Fru talman! Jag delar mycket av ledamoten Karin Rågsjös synpunkter
            som hon framförde i sitt anförande. När det gäller gamla försyndelser
            i fråga om att civilberedskapen har monterats ned är alla partier
            lika skyldiga.
          </note>
          <note>
            Fru talman! Sverige håller nu på att bygga upp civilförsvaret
            igen, och vi är eniga i kammaren om att det behövs – tyvärr. Regeringen
            tittar också på olika möjligheter för hur vi kan säkra vaccinleveranser
            framöver. Vidare tittar regeringen på läkemedelsförråd och så
            vidare. Hela frågan som riksdagsledamoten Karin Rågsjö har tagit
            upp är på gång.
          </note>
          <note>
            Däremot funderar jag över hur ledamoten tänker i fråga om vad
            mer regeringen skulle ha gjort för att införskaffa vaccin. Vi
            har anställt en mycket duktig vaccinsamordnare, vi har goda kontakter
            inom EU och vi har haft kontakt med läkemedelsbolagen nationellt
            och internationellt. Vad mer kan göras i denna fråga?
          </note>
          <note>
            Anf. 5 KARIN RÅGSJÖ (V) replik:
          </note>
          <note>
            Fru talman! Mikael Dahlqvist har ställt några frågor till mig.
          </note>
          <note>
            När det gäller sådant som är på gång, exempelvis diskussionen
            om egen vaccintillverkning och diskussionen om att det var fel
            att lägga ned skyddslager 2009, är vi helt eniga. Detta måste
            vi bygga upp igen. Vi måste bli självförsörjande, och vi måste
            stå fria.
          </note>
          <note>
            Richard Bergström har gjort ett fantastiskt jobb. Han har varit
            tydlig och klar. Däremot har EU varit sen t på bollen. Kanske
            vaccinsamordnaren och regeringen skulle ha varit tydligare med
            att få fram mer fakta, tryckt på mer, sett till frågan om hur
            leveranserna ska upprätthållas. Det blev uppenbart något fel med
            just ett av kontrakten – tyvärr med det svenskägda Astra. Man
            kan som svensk känna lite skam över att Investors stora bolag
            skakade till så pass.
          </note>
          <note>
            Där tycker jag att regeringen ska lägga på mer för att få frågan
            mer genomlyst inom EU. Sedan är det förstås besvärligt inom EU
            med denna byråkratiserade EU-kommission, men jag hade önskat att
            regeringen hade legat på mer när det gäller leveranserna s hållbarhet,
            förutsättningarna för produktion och så vidare. Det gäller också
            förutsättningarna för USA att exportera Astravaccin , vilket de
            inte gjorde . Det finns en mängd frågor att titta på.
          </note>
          <note>
            Det är alltid så i pandemidiskussionen att många sitter på läktaren
            – kanske även jag – och tittar ned. Man blir klok efter det att
            saker och ting händer. Men vi lär oss mycket dag för dag.
          </note>
          <note>
            Anf. 6 MIKAEL DAHLQVIST (S) replik:
          </note>
          <note>
            Fru talman! Jag tackar för svaret, Karin Rågsjö.
          </note>
          <note>
            Det är klart att man kan vara efterklok när man har facit i hand.
            Sam ­ tidigt tycker jag att det var en klok strategi av EU att
            göra en gemensam upphandling. Jag tycker nog ändå, fru talman,
            att EU via kommissionen har agerat ovanligt kraftfullt för att
            vara en så stor organisation. Dels offentliggjorde EU tidigt avtalet
            med Astra Zeneca, dels har EU fått med ­ lemsländernas ja till
            att inleda en rättslig process mot företaget. Jag vet inte vad
            mer regeringen hade kunnat göra, Karin Rågsjö.
          </note>
          <note>
            Fru talman! Ett utskottsinitiativ är ett kraftfullt verktyg som
            ska användas med finess. I det här fallet har jag svårt att se
            varför man över huvud taget går fram med frågan. Vad skulle regeringen
            ha gjort som den inte har gjort i dag, Karin Rågsjö?
          </note>
          <note>
            Anf. 7 KARIN RÅGSJÖ (V) replik:
          </note>
          <note>
            Fru talman! Jag anser att regeringen skulle ha tryckt på. Först
            och främst var EU sen t på bollen när man slöt avtalen. Regeringen
            skulle ha tryckt på tidigare för att få fram fakta om möjligheterna
            till leveranser. Vad som har skakat är att bolagen inte hade koll
            på hur avtalen om leveranserna skulle efterlevas. Det gäller specifikt
            Astra. Det hade varit bra, och då kanske vi inte hade suttit och
            darrat i mars och april.
          </note>
          <note>
            Regeringen måste trycka på generellt inom EU för att hela världen
            ska vaccineras. Det är så viktigt. Det spelar ingen roll om Sverige
            vaccineras om inte Indien får vaccin, om inte Sydamerika får vaccin
            och om inte Afrika får vaccin. Då kommer vi att leva i skuggan
            av covid-19 i flera år. Det ska vi inte göra.
          </note>
          <note>
            Man kan göra bättre med internationella påtryckningar exempelvis
            inom WTO för att få bort patenten, leverera mer och göra saker
            och ting tillsammans. Det är nämligen förutsättningen för att
            vi ska komma loss ur det här greppet, förutsättningen för att
            arbetslösheten ska sjunka, förutsättningen för att barn i Afrika
            ska få sina andra vaccin er – exempelvis mot mässling – som de
            inte får nu.
          </note>
          <note>
            Den här pandemin har enormt många följdverkningar, internationellt
            och nationellt. Det är därför det är så viktigt att man för en
            gångs skull har ett globalt samarbete och förstår att detta måste
            vi göra. Det kan inte bara vara de rika länderna som sitter på
            vaccinet. Vaccinet måste ut till alla länder. Först då kan vi
            lyfta på covid-19-handduken.
          </note>
          <note>
            Anf. 8 NICKLAS ATTEFJORD (MP):
          </note>
          <note>
            Fru talman! Jag tänker inleda brett. Vi har ju sett ett slags
            allmän poli ­ tisk tendens till minskad tilltro till internationellt
            samarbete och interna ­ tionella institutioner. Det var en trend
            som kanske började – eller peakade; jag vet inte – med president
            Donald Trump.
          </note>
          <note>
            Inte desto mindre kan man väl konstatera att den här pandemin
            på ett sätt har visat att ensam inte är stark och att virus inte
            stoppas av vare sig murar, taggtråd, nationalism eller isolering
            – j a, möjligtvis av isolering när man håller avstånd och inte
            träffar andra individer, men inte av isolering mellan stater.
          </note>
          <note>
            Här tycker jag att Sverige har agerat föredömligt. Vi har som
            den lilla, export beroende och internationellt samarbetsberoende
            nation vi är jobbat med de institutioner som finns.
          </note>
          <note>
            Vi kan självklart vara kritiska mot EU. Varför skulle vi inte
            vara det? De är långsamma ibland. Det är omständligt och byråkratiskt.
            Men det är väl också lite det vi vill, för när man inte är överens
            är det ju vi som vill sakta ned saker – till exempel när man ska
            fatta gemensamma beslut på EU-nivå.
          </note>
          <note>
            Men låt oss gå tillbaka till detta med vaccinhanteringen. Vi
            kan i dag ta del av glädjande siffror. Vaccinationstakten ökar
            markant. Richard Bergström, regeringens vaccinsamordnare, var
            ute i medierna och presenterade de nya siffrorna: en halv miljon
            doser per vecka. Det är ju extremt glädjande.
          </note>
          <note>
            Det innebär också att regionerna, som har stått och stampat och
            frustat och längtat efter de här doserna, nu äntligen kan rulla
            ut den organisation som faktiskt har funnits på plats och finns
            på plats för en uppskalad vaccination.
          </note>
          <note>
            Här har jag, utifrån min grund i att ha tilltro till våra institutioner
            och våra gemensamma beslut, full tillit till att vi kommer att
            börja komma i kapp med vaccinationen, som initialt har gått långsamt.
          </note>
          <note>
            Så är det väl – en pandemi är per definition en kris, och för
            kriser kan man alltid öva. Det vet ju alla att innan man simmar
            får man hålla på med torrsim, och torrsim är inte alltid lika
            effektivt som att simma på riktigt. Det är en helt annan sak,
            en helt annan erfarenhet. Nu är vi inte på land, utan vi är i
            vattnet och måste lära oss att hantera vattnet och hitta vägen
            medan vi simmar.
          </note>
          <note>
            Då kan man välja att göra på olika sätt. Under hela den här pandemin
            har det funnits saker som det varit värt att kritisera i efterhand,
            när vi sitter med det totala facit eller ett halvt facit. Men
            som ledamöterna Anders W Jonsson och Mikael Dahlqvist förtjänstfullt
            förklarade före mig – jag tänker att jag inte behöver upprepa
            allt de sa i sina anföranden – har regeringen i den här frågan
            ändå gjort rätt. Man har haft dubbel och trippel säkring på det
            här.
          </note>
          <note>
            Att jobba på det viset innebär också att en strategi någonstans
            blir baktung, och det är det vi ser här. Hade vi satsat allt på
            ett kort hade vi säkert – med lite tur – kunnat få en leverans
            från ett företag, garanterat, om vi hade agerat som en enskild
            nation och slutit ett sådant avtal. Nu har vi i stället agerat
            med andra länder, och vi har en uppsjö av avtal med många leverantörer,
            vilket gör att vi säkrar upp.
          </note>
          <note>
            Jag fick en rapport från Chile. De har en vaccinationsgrad som
            nu är långt över 50 procent. Men de valde det kinesiska vaccinet,
            tror jag, och hos dem är pandemin i full blom. Sjukhusen är överfulla,
            och de har snart slut på syre. Det är för att det vaccinet inte
            klarar av mutationerna.
          </note>
          <note>
            Det är väl en illustration av hur en ensam nation som väljer
            att gå en egen väg och hitta en ensam lösning faktiskt inte klarar
            sig. I pandemin är ensam inte stark, utan ensam är svag och utsatt.
          </note>
          <note>
            Därför är det med lite förvåning jag ser på initiativärendet
            som ligger på bordet här, för vilka hyllor finns de här vaccinerna
            på? Jag tycker att det någonstans andas misstro mot hur regeringen
            har agerat – en misstro som inte bygger på något annat än att
            man vill minska tilltron till regeringen. Den har ingen substans
            i verkligheten, för det finns inga hyllor. Det finns inga lager
            med vaccin dit regeringens vaccinsamordnare kan åka och köpa vaccin.
          </note>
          <note>
            Där för blir det här i mina ögon väldigt märkligt. I bästa fall
            kan man väl säga att det handlar om att slå in öppna dörrar, och
            det kan man väl få göra ibland. Det har också jag gjort. I sämsta
            fall handlar det bara om att torpedera och uppnå minskad tillit
            i vårt samhälle.
          </note>
          <note>
            Jag yrkar bifall till vår gemensamma reservation.
          </note>
          <note>
            Anf. 9 ACKO ANKARBERG JOHANSSON (KD):
          </note>
          <note>
            Fru talman! Vaccin, det är liv och hälsa. Så har det varit alltsedan
            smittkoppsvaccinet kom. Samtidigt visar historien med smittkopporna
            att man inte kan förlita sig på att en sjukdom för alltid är utrotad,
            inte ens med vaccin. Arbetet måste fortgå hela tiden, för de virus
            vi har att hantera kommer att finnas där och förmodligen inte
            bli färre. Men vaccinet är en del av lösningen som är nödvändig
            för att vi ska kunna bevara liv och hälsa, och precis som ledamoten
            Karin Rågsjö lyfte fram handlar det om hela världen – att hela
            världen kan få ta del av vaccin och därmed liv och hälsa.
          </note>
          <note>
            Det är ingen tvekan om att det var rätt att EU samordnade sig
            för att under sommaren få ett avtal med åtta olika läkemedelsföretag.
            Det gjorde att vi i det skedet, när vi inte visste om någon skulle
            få ett godkänt vaccin, faktiskt hade åtta olika möjligheter. Det
            är ingen tvekan om att det var rätt.
          </note>
          <note>
            Ingen i vare sig utskottet eller kammaren har någonsin föreslagit
            att vi ska pröva oss på ett vaccin som inte är godkänt av EMA
            eller säkert – för det måste vara godkänt av EMA och därmed säkert
            – eller använda oss av nödhjälpsgodkännande, utan det ska vara
            på riktigt och på det sätt som vi alltid gör.
          </note>
          <note>
            När avtalen väl var ingångna befann vi oss i slutet av sommaren.
            Då trodde de flesta, också jag, att vi gick ned till ett lite
            annat läge. Vi pratade om klustersmitta och trodde inte på någon
            stor andra våg, utan alla begränsningar togs bort. De togs bort
            till och med så sent som när andra vågen var på väg upp.
          </note>
          <note>
            Det är väl ändå uppenbart att regeringen inte tog fram arbetet
            med en pandemilag i tid. Man vidtog inte andra åtgärder som hade
            behövts under hösten, för vi trodde att pandemin var på väg bort.
            Det gav en känsla av att vi hade lite tid. Jag tror att det spelade
            in, för under senhösten fram till jul kom rapporter om att läkemedelsbolagen
            inte kunde leverera det som var avtalat.
          </note>
          <note>
            Jag är synnerligen glad över att så mycket grundforskning har
            lett fram till att vi har vaccine t i dag. Det är 20 års grundforskning
            som har gjort att vi i dag kan använda vaccin med så kort framställningsperiod.
            Tack till de länder som har bidragit med pengar, till EU och till
            läkemedelsbolagen, som vågade kliva fram och satsa stora belopp
            på den här produktionen!
          </note>
          <note>
            Men samtidigt finns det irritation över läkem e delsbolagen,
            som inte håller vad de lovade. De har inte ställt om fabriker
            i tid för den produktion man behöver.
          </note>
          <note>
            Vi kunde dock se att några av läkem e delsbolagen började ställa
            om sina fabriker tidigare i december. De hade ett nära samarbete
            med det land som slutit avtalet, och så fick man lite snabbare
            leveranser. EU hoppades att man skulle stå vid sitt ord, och när
            det inte funkade fick vi försenade leveranser. Där är skillnaden.
          </note>
          <note>
            Det handlar alltså inte om ilska för att vi ingick ett EU-samarbete
            – det var tvärtom alldeles utmärkt – utan det handlar om att man
            inte bara ska behöva hoppas på att få de avtalade leveranserna.
            Det ska vara sannolikt att de också dyker upp. Det är hållbarheten
            i leveranserna det handlar om.
          </note>
          <note>
            Just nu är vi i en situation där vi har fått justera målet för
            vaccinet. Det var klokt. Finns det inget vaccin på plats kan vi
            inte utlova att alla är vaccinerade före den 30 juni. Då är det
            klokt att skjuta på det, så att det blir mer rimligt och troligt
            att det kan fungera.
          </note>
          <note>
            Men det hela kommer inte att vara färdigt i augusti. Vi kommer
            att behöva vaccin i höst. Förmodligen kommer vi att behöva en
            tredje spruta för att fylla på eller för att klara mutationer,
            och vi kommer att fortsätta att behöva sprutor. Det initiativ
            som kammaren eventuellt kommer att fatta beslut om i dag är alltså
            angeläget. En regering får aldrig luta sig tillbaka. Det funkar
            inte att sätta en vaccinsamordnare framför sig och hoppas att
            hans renommé ska skydda regeringen.
          </note>
          <note>
            Regeringen måste ta ansvar för sina beslut och de mandat man
            ger. När man inser att de avtal som vi har gått samman om i EU
            inte räcker måste man våga fatta beslut om att också titta på
            annat håll. Kan man kanske ingå avtal tillsammans i Norden? Det
            skulle vara välgörande om vi kunde få ihop det nordiska samarbetet
            igen när vi nu har stängt våra gränser under så lång tid. Eller
            kan vi på annat sätt, utan att bryta EU-samarbetet, ändå titta
            på andra vägar?
          </note>
          <note>
            Det var först när vi kallade ministern till utskottet och fick
            ställa frågan rakt som svaret gavs: Ja, det är klart att vi kan
            titta på andra alternativ. Men har det beskedet givits? Nu har
            jag ju förstått att regeringen inte fattat så mycket beslut när
            det gäller strategier under pandemin, så kanske inte heller denna
            del har ett formellt beslut?
          </note>
          <note>
            Det är dock viktigt att riksdagen uttalar att vi ska behålla
            ingångna avtal men också pröva andra möjligheter. Till hösten
            kommer vi att behöva vaccinleveranser i ganska stort antal. Då
            får det inte återigen bli leveransproblem med de avtalade vaccinerna.
            Då står vi där igen utan de vacciner vi behöver, och det blir
            förseningar till resten av världen också.
          </note>
          <note>
            Jag tycker alltså att det är viktigt med detta initiativ. Vi
            måste hålla trycket uppe och får inte lägga alla ägg i samma korg,
            utan vi ska se till att både fullfölja ingångna avtal och om det
            behövs också pröva att vända oss åt andra håll. Målet är att vi
            ska ha vaccin till alla i den omfattning som krävs i vårt land
            och i resten av världen.
          </note>
          <note>
            Därmed yrkar jag bifall till utskottets förslag.
          </note>
          <note>
            Anf. 10 ANDERS W JONSSON (C) replik:
          </note>
          <note>
            Fru talman! Jag vill börja med att säga att jag kan instämma
            i mycket av det utskottets ordförande säger i sitt anförande,
            även att en regering måste vända på alla stenar och se om man
            kan öka vaccintillströmningen till Sverige. Men där har vi ju
            fått svar från regeringen att man har gett sin förhandlare i uppdrag
            att vända på alla stenar och att vidta alla åtgärder som är tänkbara.
            Grundproblemet är att det inte finns mer vaccin att tillgå på
            marknaden.
          </note>
          <note>
            Bland de fyra konkreta förslag som finns i utskottsinitiativet
            är det ett som gör mig förvånad. Det är just att utskottsmajoriteten
            tycker att regeringen bör ta initiativ till omfördelning av vaccindoserna
            inom EU.
          </note>
          <note>
            Som jag sa i mitt anförande hade alla länders regeringar möjlighet
            att teckna avtal om ett antal doser i förhållande till sin folkmängd.
            Sverige valde att göra det, förstås, och att också betala motsvarande.
            Vissa länder gjorde det inte: Tjeckien, Slovakien och Österrike.
            Därför begärde just de länderna att man skulle omfördela när de
            såg att de fick mindre – de fick exakt det de hade beställt, men
            de skulle vilja ha mer.
          </note>
          <note>
            Då sa Sverige: Nej, precis som alla andra hade ni chansen att
            betala och teckna avtal om att få en andel i förhållande till
            er folkmängd. Jag tycker att det var ett klokt beslut. Sedan är
            det en annan sak att vi givetvis kan dela med oss om vi får ett
            överskott i Sverige.
          </note>
          <note>
            Men jag kan inte förstå utskottsmajoriteten, som nu säger att
            Sverige bör ta initiativ till en omfördelning av de vaccindoser
            som finns tillgängliga inom EU för att vi i Sverige, som redan
            i dag får exakt den andel vi ska ha beroende på befolkningen,
            ska få mer. Det är för mig obegripligt hur utskottsmajoriteten
            kan hamna i den ståndpunkten.
          </note>
          <note>
            Anf. 11 ACKO ANKARBERG JOHANSSON (KD) replik :
          </note>
          <note>
            Fru talman! Tack, Anders W Jonsson, för att du tar upp de här
            frågorna, så att vi får en chans att tydliggöra vad vi menar!
          </note>
          <note>
            Det som står i betänkandet är att vi ska undersöka möjligheterna
            till omfördelning, inte att ta initiativ till en omfördelning.
            Det är viss skillnad.
          </note>
          <note>
            Det är precis det omvända förhållandet gentemot det som ledamoten
            jämför med. I den mån länder inte vill använda det vaccin de har
            avtalat om ska vi möjliggöra en omfördelning. Då vill vi från
            Sveriges sida tala om att vi vill ha mer vaccin utöver det som
            är avtalat. Det gäller alltså om någon annan släpper sina avtalade
            doser.
          </note>
          <note>
            Vi ska alltså göra allt vi kan för att få vaccin till Sverige.
            Det är detta som hela initiativet handlar om. Jag är alldeles
            säker på att ledamoten Jonsson tycker precis samma sak. Men det
            är klart att när man samarbetar med regeringen i vissa frågor
            får man väl välja vad man ska vara glad eller arg för, och i den
            här frågan finner alltså ledamoten att det är bättre att jag är
            vänlig mot regeringen. Men egentligen måste väl Centerpartiet
            tycka att det är viktigt att varje regering tar ansvar och vänder
            på precis varenda sten, så att vi får vaccin till Sverige. Jag
            tror inget annat.
          </note>
          <note>
            Anf. 12 ANDERS W JONSSON (C) replik:
          </note>
          <note>
            Fru talman! Vi har, precis som utskottsordföranden påpekar, varit
            väldigt kritiska till hur regeringen har valt att hantera pandemin
            på ett stort antal punkter. Men i just den här frågan är det för
            mig obegripligt hur man kan säga till regeringen att de ska göra
            något de redan gör i dag.
          </note>
          <note>
            Det är två saker som skiljer sig åt. Det ena handlar om att omfördela
            i förhandlingar. Där får ju vi i Sverige redan de doser vi ska
            ha beroende på vår befolkning. Frågan om omförhandling var uppe
            på bordet för ett par månader sedan. Nu ser vi i dag en stor tillströmning.
            Precis som man sa i utskottet gör regeringen redan i dag det man
            kan för att hitta ytterligare doser till Sverige. Kanske kommer
            vi inte att ha behov av dessa doser själva, för just nu är ju
            tillströmningen oerhört stor . D et kommer sannolikt att bli ett
            överskott av doser som vi sedan kan fördela till andra, mer behövande
            länder.
          </note>
          <note>
            Det andra, som är obegripligt för mig, handlar om vad regeringen
            ska göra i ett läge där riksdagen beslutar att man ska gå in och
            försöka tillskansa Sverige fler doser än vad som kommer från länder
            som vill bli av med sina. Det blir knepigt om riksdagen fattar
            ett sådant beslut.
          </note>
          <note>
            Okej, vi ska gärna ta emot ytterligare doser. Det är inget problem.
            Det är något som regeringen redan gör i dag, vilket man också
            har redovisat i utskottet. Att däremot säga att vi i förhandlingar
            ska försöka hitta en ny lösning som gör att Sverige får fler doser
            är något helt annat.
          </note>
          <note>
            Anf. 13 ACKO ANKARBERG JOHANSSON (KD) replik :
          </note>
          <note>
            Fru talman! Den slutsats ledamoten Jonsson drar är inte den jag
            har dragit av utskottsinitiativet och betänkandetexten vi fattar
            beslut om i dag. Jag finner det tvärtom nödvändigt att riksdagen
            talar om för regeringen att man i höst och under våren som kommer
            måste pröva alla möjligheter att få vaccin till Sverige inom EU-samarbetet,
            tillsammans med de nordiska länderna om det är möjligt och kanske
            till och med på egen hand. Om vi låser det på ett ställe kommer
            det inte att fungera i längden, utan vi måste våga pröva alla
            alternativ.
          </note>
          <note>
            Jag tycker inte att vi kan säga att bara för att vi just nu har
            en halv miljon doser i veckan är vi nöjda och kan luta oss tillbaka.
            Jag ser behovet av vaccin framåt. Även om ministern uttalade det
            hon gjorde hos utskottet har jag inte sett i handling att man
            har prövat det här och det här. I stället var det en allmän förhoppning
            om att om det kommer något kan regeringen säkert titta på det.
          </note>
          <note>
            Det här är ett klart besked från ri ks dagen om riksdagen fattar
            beslutet: Regeringen ska pröva alla möjligheter att få vaccin
            till Sverige.
          </note>
          <note>
            Anf. 14 MIKAEL DAHLQVIST (S) replik:
          </note>
          <note>
            Fru talman! Ledamoten Acko Ankarberg Johansson efterlyser mer
            initiativ och förmåga av regeringen. Liksom tidigare framförts
            här är man såklart intresserad av vad mer regeringen kunnat göra.
            Vi har alla fått sam ­ ma information i utskottet, och jag tycker
            att den informationen var tydlig och klar, i alla fall för mig.
          </note>
          <note>
            Regeringen har gjort det regeringen kan göra. Man har med hjälp
            av experter, myndigheter och i detta fall samarbete inom EU försökt
            försäkra sig om att få vaccinleveranser till bland annat Sverige.
          </note>
          <note>
            Ett utskottsinitiativ är ett viktigt demokratiskt verktyg. Men
            jag tycker personligen att det ska användas med omsorg, för det
            är ett kraftfullt verktyg. Det finns all anledning att kritisera
            och ifrågasätta. Jag är personligen inte odelat okritisk till
            regeringens sätt att agera under pandemin, men det är alltid enkelt
            att vara efterklok. Jag tycker att man ska ha en ödmjuk inställning
            till pandemin och det vi vet nu och det vi visste för ett år sedan.
          </note>
          <note>
            Låt mig fråga Acko Ankarberg Johansson: Exakt vad skulle regeringen
            ha gjort som man inte har gjort? Vad är det som säger att regeringen
            inte gör det du efterfrågar just nu? Jag tycker att informationen
            har varit tydlig.
          </note>
          <note>
            Anf. 15 ACKO ANKARBERG JOHANSSON (KD) replik:
          </note>
          <note>
            Fru talman! Jag instämmer helt i ledamotens bedömning. Det är
            lätt att vara efterklok. Jag sa i talarstolen att det var rätt
            att vi ingick avtalet med EU, och jag tycker fortfarande att det
            är rätt. Men när saker och ting inte fungerar som man har tänkt
            sig måste man våga agera. Det räcker inte att säga att vi sitter
            fast i ett avtal med EU, utan man måste pröva alla andra möjligheter.
          </note>
          <note>
            Regeringen gjorde inte det under hösten. Det är uppenbart att
            regeringen inte hade någon sådan ansats i december, januari och
            februari, utan då hoppades man på att det skulle lösa sig.
          </note>
          <note>
            Jag har i kammaren flera gånger ställt frågan till både socialministern
            och statsministern om vi kommer att klara vaccinmålet, för det
            ser skakigt ut när läkemedelsbolagen inte levererar det de har
            avtalat. Jo, vi kommer att klara målet, sa de. Jag sa att det
            är klokt att justera målet, för det är bättre att vara ärlig och
            berätta att det inte kommer att funka eftersom läkemedelsbolagen
            inte levererar det de ska. Men det dröjde jättelänge innan man
            vågade säga det.
          </note>
          <note>
            Det är uppenbart att man förlitade sig alldeles för länge på
            att avtalen nog skulle hålla. Men sannolikheten för att de skulle
            göra det var ju alldeles för låg.
          </note>
          <note>
            Det här initiativet handlar inte om tiden bakåt utan om tiden
            framåt. Vi kommer att behöva vaccin i höst, kanske både för påfyllning
            och för eventuella mutationer. Det kan också komma nya vacciner.
            Kanske behöver vi en årlig påfyllning av vaccin, vad vet jag?
          </note>
          <note>
            Jag vill därför försäkra mig om, och därför ska riksdagen uttala
            det, att regeringen använder alla till buds stående medel för
            att få vaccin till Sverige. Det gäller inom EU-samarbetet, med
            de nordiska länderna och, om det krävs, på egen hand.
          </note>
          <note>
            Anf. 16 MIKAEL DAHLQVIST (S) replik:
          </note>
          <note>
            Fru talman! Regeringen har under hela pandemin gjort allt som
            står i deras makt för att försäkra sig om vaccinleveranserna.
          </note>
          <note>
            Som jag sa i mitt huvudanförande är vi alla lika besvikna och
            frustrerade över bland annat Astra Zenecas uteblivna leveranser.
            Men vi vet att det är en oerhört komplicerad process att framställa
            ett vaccin och att saker kan gå snett. Tyvärr går det inte att
            starta en ny tillverkningslinje på en dag, utan det tar lång tid.
            Här har Sverige via EU varit mycket progressivt genom att tillskjuta
            stora ekonomiska resurser.
          </note>
          <note>
            Som jag också sa i mitt huvudanförande får vi många fler doser
            än vi behöver, dels för att försäkra oss om att klara mutationer
            och kunna ge påfyllnadsdos, dels för att vara solidarisk a med
            andra länder som behöver. Jag instämmer i att pandemin inte är
            ett EU-problem utan ett världsproblem. Vi måste få bort viruset
            eller i alla fall få det under kontroll.
          </note>
          <note>
            Fru talman! Jag ställer mig ändå lite frågande till att detta
            utskottsinitiativ tas. Jag tycker att det ska vara mer konkret
            när man använder ett sådant kraftfullt verktyg.
          </note>
          <note>
            Anf. 17 ACKO ANKARBERG JOHANSSON (KD) replik:
          </note>
          <note>
            Fru talman! Jag noterar att ledamoten Dahlqvist säger att utskottsinitiativ
            är ett kraftfullt instrument. Jag uppfattar inte att regeringen
            ser det på riktigt samma sätt, för man bestämmer själv om man
            ska lyda riksdagen eller inte. Vi har tagit flera initiativ där
            regeringen inte gjort något på flera år, och det är initiativ
            som är synnerligen angelägna. Det gäller inte minst frågan om
            att utreda narkotikapolitiken och en del annat som vårt utskott
            varit enigt om men där regeringen fortfarande inte gjort en ansats,
            trots att det till och med lämnats fram en ANDTS-strategi.
          </note>
          <note>
            Utskottsinitiativen är viktiga för att riksdagen på egen hand
            ska kunna ta upp frågor. Men huruvida de är kraftfulla beror väl
            på regeringen, och oavsett regering lyder den inte alltid riksdagen.
            Det tror jag att vi trots allt kan vara överens om.
          </note>
          <note>
            Detta initiativ är viktigt för mig. Återigen noterar jag att
            ledamoten är nöjd med att vi har avtal för hösten. Jag är inte
            det, för jag vet inte sannolikheten för att de levererar. När
            jag ser tillbaka ser jag att det inte alltid blir som läkemedelsbolagen
            har avtalat. De får problem med produktionen och måste ställa
            om sina fabriker och annat, vilket i och för sig är bra men försenar
            leveranserna och till och med kan göra att vi inte får något.
          </note>
          <note>
            Några av de vacciner vi har avtalat om kan också bedömas som
            inte tillräckligt säkra, och då är det en självklarhet att vi
            då inte rekommenderar dem till vår befolkning.
          </note>
          <note>
            Vi vet alltså inte inför hösten, och därför är det angeläget
            att riksdagen uttalar till regeringen: Se till att ni prövar alla
            vägar så att Sverige får det vaccin vi behöver och även kan bistå
            andra länder så att hela världen kan bli vaccinerad.
          </note>
          <note>
            Anf. 18 JOHAN HULTBERG (M):
          </note>
          <note>
            Fru talman! Vaccinet är vårt hopp. Det räddar liv och är vägen
            ut ur den pandemi vi befinner oss i. Vaccineringen skapar förutsättningar
            för att vi ska kunna lätta på de restriktioner och rekommendationer
            som bromsar vår ekonomi och gör att Sveriges redan för e pandemin
            alldeles för höga arbetslöshet nu stiger ytterligare.
          </note>
          <note>
            Vaccinet ger verkligen hopp, men regeringen får inte bara hoppas
            och luta sig tillbaka. Tvärtom behöver regeringen kliva fram,
            visa ledarskap och ta ansvar för att säkerställa en snabb och
            framgångsrik vaccination.
          </note>
          <note>
            Men, fru talman, regeringen har brustit i sitt ansvar och ledarskap
            genom att vara passiv och reaktiv, något som tyvärr är typiskt
            för regeringens samlade coronahantering.
          </note>
          <note>
            Vi såg det under pandemins början med det testningshaveri som
            då utspelade sig och som sannolikt är en viktig delförklaring
            till att smittspridningen i Sverige har varit så omfattande. Testning
            och smittspårning har inte alls fungerat tillräckligt bra – och
            gör det fortfarande inte. Fortfarande saknar Sverige en digital
            smittspårningsapp, och fortfarande överlämnas ett alltför stort
            ansvar för smittspårning på den enskilda individ som testat positivt
            för covid-19. Det duger inte. Smittspårningen måste förbättras.
          </note>
          <note>
            Vi såg också regeringens saktfärdighet i hanteringen av den mycket
            stora smittspridningen inom äldreomsorgen. Som Coronakommissionen
            konstaterade kom det nationella besöksförbudet sent, och regeringen
            bär ett stort ansvar för att strategin att skydda de äldre har
            misslyckats. Vi såg även att regeringen inte var förberedd på
            vare sig den andra eller den tredje vågen av pandemin.
          </note>
          <note>
            Fru talman! Dagens debatt handlar om vad regeringen borde ha
            gjort men först och främst om vad regeringen behöver göra framöver
            i frågan om vaccin. På Moderaternas initiativ kräver nu riksdagen
            det som egentligen borde vara alldeles självklart, nämligen att
            regeringen ska vända på varje sten för att säkerställa att vi
            får tillgång till så mycket vaccin som möjligt, så snabbt som
            möjligt.
          </note>
          <note>
            Vi moderater är djupt kritiska till regeringens passivitet och
            enkelspårighet i vaccinfrågan. Det är jättebra att EU gemensamt
            har kunnat upphandla vaccin, men vi moderater har hela tiden varit
            tydliga med att regeringen inte enbart får förlita sig på EU utan
            också behöver agera på egen hand. Men i stället för att göra allt
            för att Sverige tidigt skulle få köpa vaccin valde regeringen
            att avvakta EU:s gemensamma upphandlingar. Regeringens enkelspåriga
            vägval var, menar vi moderater, ett misstag.
          </note>
          <note>
            Fru talman! Vi kan naturligtvis inte veta om den svenska vaccineringen
            hade kommit längre, och inte heller hur mycket längre, om regeringen
            inte hade lagt alla ägg i en och samma korg. Men vi vet att vaccinationerna
            i Sverige är allvarligt försenade på grund av bristen på vaccin.
            Och vi vet att ansvarsfördelningen mellan staten och regionerna
            i vaccinfrågan är alldeles glasklar. Det är regeringen som har
            ansvar för leveranserna av vaccin, och det är regionerna som har
            ansvar för att genomföra vaccineringen.
          </note>
          <note>
            Fru talman! När vi moderater i början av mars lade fram initiativet
            skulle Sverige vid den tidpunkten ha fått 3 750 000 vaccindoser
            men hade bara fått omkring 1,1 miljon doser levererade, alltså
            knappt 30 procent av de förväntade leveranserna. Den 1 april tvingades
            regeringen till slut ge upp målet att alla vuxna ska ha vaccinerats
            under första halvåret 2021. Priset för denna försening är extremt
            högt. Ytterst handlar om det om människoliv men också om jobb
            och företag och om krossade drömmar och livsverk.
          </note>
          <note>
            På samma sätt är vinsterna med att påskynda vaccinationerna fantastiska.
            Liv kan räddas, trycket på hälso- och sjukvården kan lätta och
            den ekonomiska återhämtningen kan ta fart. Riksbanken uppskattar
            att varje månad som pandemin kan förkortas innebär vinster på
            ungefär 25 miljarder kronor och besparingar för den offentliga
            sektorn på 20 miljarder kronor i termer av bnp.
          </note>
          <note>
            Fru talman! Nu äntligen ser vi hur leveranserna av vaccin tar
            fart och därmed vaccineringen, men regeringen får inte slå sig
            till ro och göra som ledamoten Dahlqvist så tydligt gjorde i sitt
            anförande, nämligen tänka att faran nu är över och att vi snart
            är vid målsnöret.
          </note>
          <note>
            Moderaterna och nu en majoritet av riksdagen kräver att regeringen
            vänder på varje sten och undersöker varje möjlighet att öka tillgången
            till vaccin och därmed åstadkomma en snabbare vaccination. Konkret
            handlar det om åtgärder och insatser på EU-nivå för att säkra
            att avtalade leveranser kommer och ingångna avtal hålls, men det
            handlar också om att titta på möjligheten att teckna nya avtal
            tillsammans med andra länder – gärna i nordiskt samarbete, som
            ledamoten Acko Ankarberg Johansson lyfte fram – eller helt på
            egen hand för Sveriges del.
          </note>
          <note>
            Vi tycker att möjligheten till omfördelning åtminstone måste
            diskuteras. Alla inser att detta är svår materia och att det inte
            är enkelt, men vi tycker att varje möjlighet måste prövas. Regeringens
            passivitet kräver riksdagens handling. Därför är dagens beslut
            och debatt viktiga.
          </note>
          <note>
            Fru talman! Jag vill i detta sammanhang påminna om att vi inte
            bara behöver säkra tillgången till vaccin här och nu i det korta
            perspektivet. Sannolikt behöver vi påfyllnadsdoser för att upprätthålla
            vaccinationsskyddet, och vi behöver sannolikt också doser för
            att hantera att coronaviruset förändras och muterar. Detta är
            bara början på ett långsiktigt arbete med att skydda vår befolkning
            mot den allvarliga sjukdom som coronaviruset orsakar.
          </note>
          <note>
            Nu gäller det för regeringen att lära av sina misstag och att
            gå från passivitet till aktivitet. Ingen påstår att det är enkelt
            att öka inköpen och Sveriges tillgång till vaccin, men jag är
            övertygad om att alla svenskar förväntar sig att regeringen åtminstone
            försöker, att man prövar varje möjlighet och att man vänder på
            varje sten. Detta är vad regeringen nu måste göra.
          </note>
          <note>
            Jag yrkar bifall till Moderaternas förslag och till utskottets
            förslag till tillkännagivande.
          </note>
          <note>
            Anf. 19 MIKAEL DAHLQVIST (S) replik:
          </note>
          <note>
            Fru talman! Det är självklart att man ska granska, kritisera
            och ifrågasätta när man är i opposition. Det är politikens spelregler,
            och det är också ett sätt att utveckla demokratin och få till
            bättre förslag, som ledamoten Johan Hultberg sa i sitt anförande.
          </note>
          <note>
            Däremot, fru talman, förstår jag inte vilka stenar det är som
            regeringen ska vända på som den inte redan har vänt på. Det skulle
            vara intressant att höra från Johan Hultberg vilka åtgärder han
            saknar, konkret. Det är enkelt att stå och kritisera, men jag
            tycker att det är lite flummigt och ingenting konkret. Ge mig
            besked, Johan Hultberg, om vad det är regeringen har missat som
            du anser är så viktigt nu och framöver!
          </note>
          <note>
            Fru talman! När det gäller den generella kritiken om passivitet
            och missar vid testning och i äldreomsorgen vill jag påminna ledamoten
            Johan Hultberg om att regeringen tillsammans med samarbetspartierna
            har gjort historiska satsningar på bland annat välfärdsområdet.
            Det har varit brister även tidigare inom bland annat äldreomsorgen,
            och det beror på en långsiktig politik där man har prioriterat
            skattesänkningar före välfärden. Vi prioriterar välfärden först.
          </note>
          <note>
            Sedan vill jag påminna Johan Hultberg om att vi har 21 regioner
            i vårt land, fortfarande. De ansvarar för testningsverksamheten.
            Man kan diskutera om detta är klokt eller inte. Den frågan kommer
            säkert upp – hur vi ska göra med huvudmannaskapet.
          </note>
          <note>
            När det gäller äldreomsorgen, fru talman, som ledamoten kritiserar,
            är den som vi vet ett kommunalt ansvar, och de flesta kommuner
            som har misslyckats är borgerlig t styrda.
          </note>
          <note>
            Anf. 20 JOHAN HULTBERG (M) replik:
          </note>
          <note>
            Fru talman! Låt mig börja där ledamoten Dahlqvist slutade. Det
            är uppenbart att Socialdemokraterna är helt upptagna av att fly
            undan ansvar för alla frågor som handlar om pandemin. Coronakommissionen
            har varit tydlig i sin kritik mot regeringen, och det var den
            som jag hänvisade till. Nu försöker ledamoten Dahlqvist lägga
            över allt ansvar på kommunerna, trots att Coronakommissionen har
            varit extremt tydlig med att det ytterst är regeringen som styr
            riket och som bär ansvar för de allvarliga brister vi ser inom
            äldreomsorgen.
          </note>
          <note>
            Det hade varit klädsamt och bra, tycker jag, om ledamöter från
            Socialdemokraterna som är engagerade i socialutskottet visade
            lite självkritik och tog initiativ för vad man kan göra framöver.
            Det var det som denna debatt skulle handla om – vad vi kan göra
            framöver för att lära av det som har varit och säkerställa att
            vi skapar en bättre äldreomsorg i morgon.
          </note>
          <note>
            Ja, det är sant som ledamoten Dahlqvist säger att regeringen
            har skjutit till mycket pengar till regionerna för att täcka de
            kostnader som uppstått och för att trygga till exempel inköpen
            av vaccin. Men, fru talman, pengar kan inte sminka över bristen
            på ansvarstagande och ledarskap från regeringens sida.
          </note>
          <note>
            Vad jag efterfrågar från regeringen är att man vänder på varje
            sten i frågan om vaccinationer. Det har man inte gjort. Man har
            gjort ett vägval. Man gjorde ett enkelspårigt vägval där man lade
            alla ägg i en korg. Man testade inte andra möjligheter och vägar
            att köpa vaccin utöver den EU-gemensamma upphandlingen.
          </note>
          <note>
            Jag var en av de absolut första ledamöterna i denna riksdag som
            efter ­ lyste att Sverige skulle ta initiativ till en gemensam
            EU-upphandling. Jag skrev frågor, och jag lyfte upp det i diskussioner
            i EU-nämnden och också i socialutskottet. Då möttes jag mest av
            suckar och besked om att det låg så långt framme. Jag är glad
            över att regeringen till slut hörsammade detta och slog in på
            spåret att man behöver jobba gemensamt inom EU, men jag är kritisk
            till att regeringen inte parallellt har arbetat med att teckna
            natio ­ nella avtal. Jag förväntar mig att regeringen gör det
            nu framåt.
          </note>
          <note>
            Andra länder har redan påbörjat diskussioner med bolag som EU
            ännu inte har upphandlat från och tecknat avtal med. Det borde
            naturligtvis också den svenska regeringen göra.
          </note>
          <note>
            Anf. 21 MIKAEL DAHLQVIST (S) replik:
          </note>
          <note>
            Fru talman! Jag tackar dig, Johan Hultberg, för ditt svar.
          </note>
          <note>
            När det gäller vad regeringen gör nu och framöver tycker jag
            att det är väldigt tydligt vad vårt statsråd Lena Hallengren har
            sagt och även vad vår vaccinsamordnare har sagt. Vaccinsamordnaren
            har varit tydlig i sitt besked när han har besökt utskottet flera
            gånger. Han har fullt mandat och full befogenhet att undersöka
            alla möjligheter med alternativa tillverkare och leveranser.
          </note>
          <note>
            Jag vet att ledamoten Johan Hultberg också tycker att EU i grunden
            är bra, och jag välkomnar att vi har samma syn. Men att lägga
            alla ägg i samma korg, som han säger, går tvärtemot det som var
            EU:s strategi. Man tecknade avtal med massvis av olika leverantörer
            för att säkra att vi skulle få något eller några godkända vacciner.
            Nu gick det mycket bättre än vi vågade hoppas på.
          </note>
          <note>
            Fru talman! Jag efterlyser fortfarande konkreta besked från ledamoten.
            Vad är det som regeringen inte har gjort eller som regeringen
            ska göra framöver? Jag tycker att vår gemensamma information har
            varit självklar och tydlig för mig, att man nu undersöker precis
            varje sak. Kan man teckna avtal om ryska vacciner? Kan man hitta
            andra leverantörer? Kan man bygga upp mer tillverkning och så
            vidare? Problemet just nu är att vi väntar på besked om till exempel
            vaccinet från Ryssland är så bra som sägs. Vi vill ha säkra och
            goda vacciner.
          </note>
          <note>
            Anf. 22 JOHAN HULTBERG (M) replik:
          </note>
          <note>
            Fru talman! Jag är inte kritisk mot vaccinsamordnaren Richard
            Bergström och inte heller mot de mandat som han har. Det kom äntligen
            besked när vi kallade Richard Bergström och regeringen till oss
            i utskottet om att han har mandat att titta på andra möjligheter.
            Men frågan är om han verkligen har gjort det. Den uppfattning
            som jag fick vid det mötet var att man valde väg, och man valde
            att enkelspårigt slå in på den EU-gemensamma upphandlingen.
          </note>
          <note>
            Vad vi moderater har sagt under hela pandemin i frågan om vaccin
            är att vi i Sverige måste jobba i två parallella spår. Vi behöver
            jobba genom att upphandla vaccin gemensamt med andra europeiska
            länder inom EU. Det har varit framgångsrikt, vilket vi också skriver
            i utskottets ställningstagande, att vi den vägen tidigt har kunnat
            få tillgång till vaccin. Men vi är kritiska till att Sverige inte
            också bedrev ett aktivt arbete i det parallella spåret, alltså
            att på egen hand teckna avtal. Vi ser att andra länder har klarat
            av att göra båda sakerna. Till exempel Tyskland har tecknat avtal
            vid sidan om EU-upphandlingen. Vi ser nu att en lång rad länder
            för diskussioner med bolag som ännu inte ingår i EU-upphandlingen.
            Frankrike, Tyskland och andra länder för den diskussionen bland
            annat med det bolag som är aktivt här i Sverige, nämligen Valneva.
            Den typen av aktiviteter och åtgärder måste också den svenska
            regeringen göra. Det har man hittills inte gjort. Sverige behöver
            vända på varje sten. Och det räcker inte att man har mandat att
            vända på varje sten, utan man behöver också göra det.
          </note>
          <note>
            När jag har lyft fram frågan om omfördelning för statsministern
            – senast vid återrapporteringen från Europeiska rådet strax före
            påsk – har han gett ett rätt uppgivet intryck. Han sa att det
            nog är utsiktslöst. Man vill inte ens försöka. Och det är konkret
            vad jag och Moderaterna förväntar oss och kräver, att regeringen
            åtminstone försöker.
          </note>
          <note>
            Anf. 23 ANDERS W JONSSON (C) replik:
          </note>
          <note>
            Fru talman! Jag kan säga samma sak som jag sa tidigare när jag
            begärde replik, nämligen att jag kan instämma i väldigt mycket
            av det som ledamo ­ ten Hultberg lyfter fram här i kammaren –
            en skarp kritik mot regeringen på ett stort antal punkter när
            det gäller hur man har hanterat pandemin. Den listan kan göras
            väldigt lång. Därför blir det helt obegripligt att det är just
            en av de få saker som jag måste säga att regeringen faktiskt har
            gjort rätt som leder till ett utskottsinitiativ och som ska debatteras
            i kammaren.
          </note>
          <note>
            Men nu förstår jag att detta lite grann beror på ett missförstånd.
            Ledamoten Hultberg säger att regeringen har valt att lägga alla
            ägg i samma korg. Men det är precis det som regeringen inte har
            gjort, utan man har gemensamt tillsammans med samtliga EU-länder
            valt att upphandla vaccin från alla de stora vaccintillverkarna.
            Enligt min bild är det inte att lägga alla ägg i samma korg. Att
            lägga alla ägg i samma korg är vad Israel har gjort som tecknade
            avtal bara med Pfizer. Men att EU gemensamt har tecknat avtal
            med alla de stora vaccintillverkarna kan aldrig vara att lägga
            alla ägg i samma korg. Sedan är det självklart att man ska undersöka
            alla möjligheter som därutöver finns. Och det svaret har vi fått
            väldigt tydligt i utskottet.
          </note>
          <note>
            När ledamoten Hultberg talar om vad som ytterligare ska göras
            ska det vändas på varje sten. Regeringen säger att man vänder
            på varje sten. Man ska säkerställa. Nu går det till och med till
            rättslig process. Allt måste prövas.
          </note>
          <note>
            Sedan handlar det om frågan om omförhandling av det avtal som
            i grunden finns. Jag kan förstå att statsministern var tveksam
            till det beroende på att omförhandling var det som hade diskuterats
            och där man inte hade sett att det var framkomligt på grund av
            att de länder som inte hade valt att köpa det som de kunde inte
            heller skulle ha mer.
          </note>
          <note>
            Men vilka länder är det som har varit framgångsrika i att hitta
            andra metoder? Är det Ungern eller Storbritannien?
          </note>
          <note>
            Anf. 24 JOHAN HULTBERG (M) replik:
          </note>
          <note>
            Fru talman! Jag måste säga att jag blev besviken när jag hörde
            ledamoten Anders W Jonssons inlägg här tidigare. Jag har lärt
            känna honom som en seriös politiker som inte slarvar med fakta.
            Men det var vad ledamoten Anders W Jonsson tyvärr gjorde i sitt
            inlägg. Det var uppenbart att han antingen inte hade läst utskottets
            ställningstagande eller att han medvetet förvanskat vad som stod
            i det. Det insinueras att vi moderater och övriga som står bakom
            detta utskottsinitiativ skulle vilja köpa vaccin som inte är godkänt.
            Det insinueras faktiskt inte utan sas rätt ut att vi var kritiska
            till att Sverige har tecknat avtal genom EU och gjort gemensamma
            upphandlingar. Så är det inte alls. Det är falskt. Vi moderater
            är positiva till att Sverige har hittat en EU-gemensam lösning.
            Men vi tycker att Sverige parallellt med det också borde ha testat
            möjligheten att teckna egna avtal och också framåt behöver undersöka
            dessa möjligheter. Vi ser att andra länder har klarat av att göra
            detta.
          </note>
          <note>
            Jag är ödmjuk inför svårigheten att få tag på ytterligare vaccin.
            Men jag tycker att regeringen måste pröva alla möjligheter. Min
            bestämda uppfattning är att regeringen inte har gjort det.
          </note>
          <note>
            När partiledarna förde diskussioner i frågan var statsministerns
            besked fram till i juni att man från regeringens sida menade att
            man inte helt och fullt kan förlita sig på EU-upphandlingen utan
            att man måste fortsätta att arbeta också i ett svenskt spår. Men
            det har man sedan inte gjort. Varför har man gett upp detta arbete?
            Det undrar jag.
          </note>
          <note>
            Vi ser nu, som sagt, att det finns bolag som EU inte har avtal
            med, till exempel Valneva. Där förväntar jag mig naturligtvis
            att Sverige för diskussioner. Jag inser att det är svårt att diskutera
            omfördelning. Men vi ser nu att länder väljer att inte använda
            vissa vacciner och att det har varit stora leveranser av vaccin
            som enskilda länder inte har använt.
          </note>
          <note>
            Anf. 25 ANDERS W JONSSON (C) replik:
          </note>
          <note>
            Fru talman! För dem som lyssnar på denna debatt blir det en helt
            obegriplig debatt. Här har vi en regering som har hanterat en
            pandemi på ett antal felaktiga sätt, och där finns det all anledning
            för riksdagen att vara skarpt kritisk. Men när det gäller den
            övergripande frågan – hur vi kortsiktigt och långsiktigt ska se
            till att vi får så stor tillgång på vaccin som möjligt till den
            svenska befolkningen och sedan dessutom kan börja säkra upp för
            andra delar av världen genom att dela med oss – har regeringen
            agerat på ett förvånansvärt klokt sätt. Man har utsett en vaccinsamordnare
            med ett väldigt brett mandat att titta på två vägar, nämligen
            EU-samordning och dessutom möjligheten att därutöver teckna avtal
            för lilla Sverige.
          </note>
          <note>
            Man kom snabbt fram till att den enda framkomliga möjligheten
            till en början var just att tillsammans med övriga EU-länder teckna
            avtal. Det har gynnat Sverige. Vi har fått en väldigt stor tillgång
            på vaccin, även om det var leveransproblem till en början.
          </note>
          <note>
            Det här utskottsinitiativet kom alltså i en tid då det var problem
            med leveranser. Jag kan förstå tidsandan då, med tanke på Österrikes
            kansler som åkte till Israel och skulle förhandla om vaccin där
            och med tanke på Orbán som började vaccinera med Sputnik och annat.
            Men jag kan inte begripa vad det är ytterligare som den svenska
            regeringen eller någon an ­ nan regering skulle ha gjort. Man
            har följt EU-spåret, och man har dess ­ utom sonderat marknaden.
            Men, som vaccinsamordnaren sa i utskottet: Det är inte så att
            det finns en massa extra vaccin att köpa på marknaden.
          </note>
          <note>
            Om det nu visar sig att andra EU-länder vill omfördela till Sverige
            är det klart att vi inte kommer att säga nej till det , givet
            att vi har det behovet. Men det här initiativet är inget annat
            än ett kraftfullt slag i luften, fru talman. Det är att sparka
            in en öppen dörr.
          </note>
          <note>
            Anf. 26 JOHAN HULTBERG (M) replik:
          </note>
          <note>
            Fru talman! Jag måste säga att jag förvånas över den här tillbakalutade
            inställningen. Jag är genuint förvånad över den.
          </note>
          <note>
            Vi hade naturligtvis aldrig väckt det här initiativet om vi inte
            var bekymrade, på riktigt , över att regeringen tycker att man
            nu har gjort allting – att det inte finns någonting mer att göra
            och att man är färdig. Vi är inte alls färdiga. Vi är i början
            av ett långsiktigt arbete med att ge vår befolkning ett effektivt
            skydd mot den sjukdom som coronaviruset orsakar. Vaccinet är vårt
            ljus i tunneln, och vi måste som land göra allt vi kan för att
            befolkningen här och nu ska vaccineras så fort som möjligt och
            för att vi långsiktigt ska kunna erbjuda påfyllnadsdoser och doser
            som tar hänsyn till att viruset sannolikt muterar och förändras.
          </note>
          <note>
            Regeringen har dock inte tagit de initiativ som krävs, och när
            regeringen inte tar initiativ måste riksdagen göra det. Det var
            först när det blev uppenbart för regeringen att det fanns en majoritet
            som stöttade Moderaternas initiativ som man sa att man självklart
            tittar på andra möjligheter vid sidan av EU-upphandlingen. Innan
            dess hade man bara ryckt på axlarna och nonchalerat alla förslag
            och krav på att ta andra initiativ.
          </note>
          <note>
            Denna passivitet ger nu också ledamoten Jonsson uttryck för.
            Han säger att vi naturligtvis inte ska säga nej till ytterligare
            vaccin om vi får frågan. Men vi ska inte vänta tills någon ställer
            frågan; vi ska undersöka varje möjlighet. Vi ska proaktivt ta
            kontakt med andra länder för att efterhöra om Sverige kan få ta
            del av det vaccin som det landet inte behöver eller vill använda.
            Vi ska aktivt ta diskussioner med läkemedelsbolag som ännu inte
            ingår i den EU-gemensamma upphandlingen. Vi ska göra allt vi kan
            för att påskynda den svenska vaccineringen.
          </note>
          <note>
            Anf. 27 PER RAMHORN (SD):
          </note>
          <note>
            Fru talman! Vi befinner oss i en väldigt svår tid, och många
            har drabbats hårt av pandemin. Läget är fortfarande mycket allvarligt.
            Vi närmar oss alltså 14 000 döda i covid-19, och man känner naturligtvis
            en stor oro inför var detta ska sluta.
          </note>
          <note>
            Fru talman! Sverige har för närvarande den högsta samhällssmittan
            i hela Europa. Av de 15 värst drabbade regionerna i Europa ligger
            13 i Sve ­ rige. Antalet bekräftade fall av covid-19 har ökat
            i Sverige under elva veckor i följd, och den här vågen av smitta
            är högre och längre än i andra svårt drabbade länder. Samma sak
            var det faktiskt förra våren, med resultatet att det blev många
            fler långtidssjuka och avlidna än vad som troligtvis hade varit
            nödvändigt.
          </note>
          <note>
            Tyvärr kommer det att dröja till efter sommaren innan antalet
            vaccinerade är tillräckligt stort för att smittspridningen ska
            dämpas ordentligt. Med dagens smittnivå kommer ytterligare uppemot
            en halv miljon svenskar att ha drabbats av covid-19, varav tiotusentals
            kommer att få långvariga eller svåra besvär. Frågan man ställer
            sig är, fru talman: Har regeringens verktygslåda av åtgärder för
            att trycka tillbaka smittspridningen i samhället tagit slut? Eller
            har regeringen valt att inte använda de verktyg som faktiskt finns
            och som kanske skulle kunna göra skillnad nu när vi har Europas
            högsta smittspridning?
          </note>
          <note>
            Fru talman! Det finns dock ett ljus i mörkret, som vi alla har
            hoppats på, och det är vaccinet mot covid-19. Det är det den här
            debatten handlar om.
          </note>
          <note>
            Sverige får i dag vaccin mot covid genom EU-ländernas gemensamma
            upphandling, vilket i grunden är ett bra och väldigt klokt beslut.
            Men tyvärr har vissa förfaranden inte fungerat så bra som man
            hade hoppats på. En hel del leveranser har försenats eller helt
            uteblivit, vilket har inneburit att EU-länderna ligger efter en
            rad andra utvecklingsmässigt jämförbara länder i världen.
          </note>
          <note>
            EU satte ju stort hopp till Astra Zenecas vaccin, och nu är det
            Astra Zeneca som har de största leveransproblemen medan Pfizer
            och Moderna har levererat ungefär som de sagt och lovat. Folkhälsomyndigheten
            lämnade den 8 december 2020 en prognos för leveranserna om 17
            miljoner doser det första halvåret 2021, men nu visar den nya
            prognosen att leveranserna blir sammanlagt 11 miljoner doser under
            samma tidsperiod. Det är alltså 6 miljoner färre doser än man
            trodde från början, och det är naturligtvis inte bra.
          </note>
          <note>
            Man ska komma ihåg att möjligheten till vaccination givetvis
            påverkar företagens verksamhet och arbetstillfällen men att det
            ytterst handlar om att rädda människors liv och hälsa. Därför
            är det lite beklagligt att regeringen inte har bevakat Sveriges
            tillgång på vaccin hårdare än man gjort och att man inte i ett
            tidigt läge har sett över ytterligare vägar för att säkra tillgången
            på vaccin. Vi anser att regeringen faktiskt måste göra mer och
            själv undersöka fler vägar för att få tag på godkänt vaccin till
            vår befolkning. Vi kan inte bara sitta och hoppas att EU kommer
            att lösa det här.
          </note>
          <note>
            Vi vet ju inte hur situationen blir i höst – smittan kanske ökar,
            och mutationerna kanske blir fler. Det kanske blir fler leveransproblem.
            Därför måste regeringen agera och pröva alla möjligheter för att
            se att avtalade leveranser av vaccin genomförs. Det gäller naturligtvis
            också att ingå nya avtal där det är möjligt, och det kan man göra
            tillsammans med nordiska länder eller på egen hand. Som tidigare
            har sagts här måste vi vända på varje sten och se vad man kan
            göra framöver. Vi vet nämligen inte hur situationen blir i höst
            och om den kanske till och med blir värre. Det kanske blir en
            fjärde våg, och en femte – ingen vet.
          </note>
          <note>
            Därmed ställer vi oss bakom utskottets förslag till beslut.
          </note>
          <note>
            Anf. 28 LINA NORDQUIST (L):
          </note>
          <note>
            Fru talman! En helt otrolig forskningsinsats har gjort att det
            nu finns inte bara ett utan flera vacciner mot covid-19 – mot
            det virus vi för ett och ett halvt år sedan inte ens visste fanns.
            Tack vare EU blev Sverige del av stora vaccinavtal, och det är
            jag väldigt tacksam och glad över. Sjukvården har hela våren stått
            redo med bemanning, lokaler och logistik. Detta är en jätteapparat
            som spelar stor roll för människor.
          </note>
          <note>
            De avtal som EU har tecknat, fru talman, har gett Sverige tidig
            tillgång till vacciner. Det är inget snack om saken – det var
            helt rätt väg att gå. Men leveranser har både försenats och helt
            uteblivit. Prognosen som i december var 17 ½ miljon doser fram
            till i sommar ligger nu på 11 miljoner. Det är inte konstigt att
            det hackar, utan det är fullt begripligt. Samtidigt är ju tillgången
            till ett godkänt och säkert vaccin till var och en som behöver
            det vårt enda verkligt kraftfulla vapen för att bekämpa pandemin.
          </note>
          <note>
            Möjligheten till vaccination, fru talman, påverkar ju vår hälsa
            på så många sätt; det handlar om isolering, sjukdom och rehabiliteringsbehov.
            Vaccinationen är också avgörande för att sjukvården ska orka.
            Den är avgörande för företag, för jobb och för skatteintäkter
            till välfärden på sikt. Och självklart handlar detta ytterst om
            människors liv.
          </note>
          <note>
            Här måste vi vända på varje sten för att se till att varje dos
            som kan komma sköra människor till del också kommer till detta
            land. Är det så att det finns länder som tidigare har tecknat
            högriskavtal och som får ett överskott ska vi självklart proaktivt
            försöka att få del av detta. Är det så att man kan omfördela ska
            vi självklart snabbt vara där och säga: Vi vill gärna!
          </note>
          <note>
            Alla måste hjälpas åt på denna planet, och vi får inte sitta
            och vänta. Vi måste vara en aktiv del – en mycket aktiv spelare
            – i att få vacciner till vår egen befolkning och naturligtvis
            i att hjälpa dem som inte själva kan runt om i världen.
          </note>
          <note>
            Finns det fler vägar att gå? Det är helt enkelt detta som är
            grundfrågan.
          </note>
          <note>
            Här säger regeringens egen strategi att den vilar på tre ben.
          </note>
          <note>
            Det handlar om den nationella planen för hur vaccinationen ska
            genomföras i landet, där Folkhälsomyndigheten är en mycket viktig
            spelare.
          </note>
          <note>
            Det handlar om vaccinsamordnaren, som internationellt ska göra
            ett stort arbete – och som har gjort ett fantastiskt arbete –
            för att säkra att vaccinet når Sverige.
          </note>
          <note>
            Det handlar också om det regeringen själv kallar sitt eget fortsatta
            internationella arbete. Det är på denna punkt jag inte är övertygad,
            precis på samma sätt som jag inte blev alldeles övertygad när
            jag i januari förra året ställde en fråga om vår beredskap inför
            en eventuell pandemi – den som vi sedan dess har levt i – och
            fick svaret att det var regionerna som var ansvariga för sjukvården.
            Jag fick också till svar att man hade ett avtal om influensavacciner
            – vad nu detta hade med saken att göra – och att en utredning
            om beredskap för övrigt skulle bli färdig i september nästa år;
            den är alltså fortfarande inte färdig.
          </note>
          <note>
            Sådana svar övertygar inte, och lite grann upplever jag att svaren
            är likadana nu. EU-avtalet är fantastiskt, företag växlar upp
            sin produktion runt om i världen och vaccinsamordnaren gör ett
            fantastiskt arbete. Men det är inte detta som är min fråga, utan
            min fråga är vad regeringen gör proaktivt. Vad gör regeringen
            med sin makt? Vad gör den regering som vi har gett förtroende?
            Majoriteten i detta land har sagt att dessa personer ska ta ansvar
            för vad som händer.
          </note>
          <note>
            Det är tyvärr så enkelt att Nikita Chrusjtjov hade rätt när han
            sa att man inte kan koka halva hönan och sedan ta ägg från den
            andra halvan. Man kan inte ha makt utan att ta ansvar. Regeringen
            måste ta det fulla ansvaret för att dessa vacciner når Sverige.
            Detta går inte att lägga över på någon annan – inte på EU och
            inte på vaccinsamordnaren, även om de är viktiga spelare.
          </note>
          <note>
            Därför yrkar jag bifall, fru talman, till förslaget i detta betänkande.
          </note>
          <note>
            Vi måste alla hålla ut. Ingen av oss får släppa garden för tidigt.
            Regio ­ nerna måste få allt det stöd de behöver för att sjukvården
            ska klara detta hela vägen igenom. Det är helt avgörande att regeringen
            gör allt för att snabba på tillgången till vacciner, både under
            de månader som kommer och under åren framöver, och samtidigt naturligtvis
            förbereder för ett genomtänkt öppnande av vårt samhälle när vi
            väl nått så långt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15 .)
          </note>
          <note>
            § 7 En ny straffbestämmelse som skyddar betalningsverktyg
          </note>
          <note>
            Justitieutskottets betänkande 2020/21:JuU14
          </note>
          <note>
            En ny straffbestämmelse som skyddar betalningsverktyg (prop.
            2020/21:73)
          </note>
          <note>
            föredrogs.
          </note>
          <note>
            Förste vice t almannen konstaterade att ingen talare var anmäld.
          </note>
          <note>
            (Beslut fattades under § 15 .)
          </note>
          <note>
            § 8 Ytterligare kompletterande bestämmelser till EU:s förordning
            om elektronisk identifiering
          </note>
          <note>
            Trafikutskottets betänkande 2020/21:TU10
          </note>
          <note>
            Ytterligare kompletterande bestämmelser till EU:s förordning
            om elektronisk identifiering (prop. 2020/21:81)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 15 .)
          </note>
          <note>
            § 9 Transportstyrelsens olycksdatabas
          </note>
          <note>
            Trafikutskottets betänkande 2020/21:TU11
          </note>
          <note>
            Transportstyrelsens olycksdatabas (prop. 2020/21:124)
          </note>
          <note>
            föredrogs.
          </note>
          <note>
            Anf. 29 THOMAS MORELL (SD):
          </note>
          <note>
            Fru talman! Jag vill börja med att säga att Sverigedemokraterna
            står bakom sin reservation i betänkandet.
          </note>
          <note>
            Trafiksäkerhet angår oss alla, och de flesta av oss har anhöriga
            eller vänner som drabbats av en trafikolycka.
          </note>
          <note>
            För några dagar sedan inträffade en olycka som tog tre unga människors
            liv. Det var en tragedi för deras anhöriga, vänner, lärare och
            klasskamrater.
          </note>
          <note>
            Så här stod det i Expressen: ”Tre personer omkom – föraren till
            den omkörande bilen, en man i 35-årsåldern från ett annat nordiskt
            land, samt en 18-årig flicka och en 25-årig man. Ytterligare en
            18-årig flicka fördes till sjukhus med ambulanshelikopter för
            att få vård för sina allvarliga skador. Om bara sju veckor skulle
            den omkomna flickan ha tagit studenten. Jennifer Olsson, bildlärare
            på Möckelngymnasiet, får stryka bort en tår när hon berättar att
            hon träffade sin elev så sent som i fredags.”
          </note>
          <note>
            Jag har själv varit med och utrett drygt 300 allvarliga olyckor,
            och jag kan försäkra er att det är ett tungt jobb. Vår uppgift
            var att utreda om det var fordon, förare eller väg som orsakade
            olyckan. Det fanns perioder då man kände sig som en handelsresande
            i de sista två sekunderna i en människas liv. Varje olycka har
            sin speciella utveckling. Man försökte att förstå händelseförloppet,
            speciellt om det inte fanns några överlevande eller andra vittnen.
          </note>
          <note>
            Fru talman! För en lekman kan det vara svårt att förstå hur ett
            demolerat fordon kan berätta hur olycksförloppet varit, men riktningen
            på defor ­ mationen visar med tydlighet vilka krafter fordonet
            varit utsatt för. Det går också att utläsa om föraren haft belysningen
            tänd under färd, om föraren använt sitt bilbälte och om föraren
            varseblivit vad som var på väg att hända – genom att studera glödtrådar
            i stopplyktornas glödlampor kan man se om föraren bromsat strax
            före kollisionen. I dagens bilar kan man hämta relevant information
            i vagnstyrenheten.
          </note>
          <note>
            Även om det var en del av jobbet påverkades man av tragiken,
            speciellt om det var fråga om unga människor. Jag minns speciellt
            när en ung förare omkom i en singelolycka. Bilen deformerades
            runt ett träd, och personen avled på plats. Föräldrarna bad oss
            att försöka få ut cd-skivan ur stereon, för de ville höra den
            musik som deras barn lyssnat på i slutet av sitt liv. Efter mycket
            ordnande lyckades vi få ut resterna av stereon ur bilen, och som
            tur var hade inte cd-skivan skadats. Det var en lättnad att kunna
            överlämna skivan, som var så viktig för föräldrarna.
          </note>
          <note>
            Mitt arbete vid trafikpolisen har stärkt mig i uppfattningen
            om vikten av att målmedvetet arbeta för en säkrare trafik. Lagstiftning
            och övervakning i all ära, men kunskapen om olyckors uppkomst
            är en viktig beståndsdel både för bilindustrin och för alla de
            frivilliga som arbetar inom olika intresseorganisationer för att
            utbilda förarna.
          </note>
          <note>
            Fru talman! Jag har under många år arbetat med utbildning och
            kunskapshöjande kurser inom bland annat FAK och Riksförbundet
            M. Det finns många organisationer som lägger ned stora resurser
            för att utbilda människor till att bli säkrare förare. I de allra
            flesta fall är det frivilliga insatser från medlemmarna som bidrar
            till att öka trafikanternas riskmedvetenhet.
          </note>
          <note>
            SMC är en viktig organisation för att öka säkerheten för landets
            motorcyklister, och jag kan med säkerhet säga att deras arbete
            har inneburit en positiv utveckling för antalet mc-olyckor.
          </note>
          <note>
            Alla dessa insatser från frivilla organisationer har varit en
            oerhört viktig del i Sveriges framgångsrika arbete med trafiksäkerhet.
            Låt oss verka för att fortsätta på den framgångsrika vägen. Den
            nu liggande propositio ­ nen blir en effektiv bromskloss i trafiksäkerhetsarbetet
            eftersom bilindustrin och frivilliga trafiksäkerhetsorganisationer
            stängs ute från relevant information.
          </note>
          <note>
            Flera remissinstanser påpekar behovet av att tillåta direktåtkomst
            för andra än de myndigheter som namnges i promemorians författningsför
            ­ slag. I denna del uttalar Trafikverket, Lunds tekniska högskola
            och Chal ­ mers tekniska högskola att forskare, bland annat vid
            universitet och hög ­ skolor, bör få direktåtkomst till Strada
            eftersom denna forskning ger vik ­ tiga bidrag till trafiksäkerhetsarbetet.
            Nationalföreningen för trafiksäker ­ hetens främjande, NTF, Riksförbundet
            M Sverige, tidigare Motormännens Riksförbund, Svensk Trafikmedicinsk
            Förening och Motorförarnas Helnykterhetsförbund betonar vikten
            av att även intresseorganisationer som arbetar med trafiksäkerhet
            medges direktåtkomst, då sådana organisa ­ tioner har behov av
            uppgifter från databasen i sitt arbete med att uppnå nollvisionen.
            Aktiebolaget Volvo, Volvo Cars och aktiebolaget Nevs framhåller
            att en begränsning av direktåtkomsten för industrin innebär ett
            kraftigt bakslag för trafiksäkerhetsarbetet.
          </note>
          <note>
            Anf. 30 ABRAHAM HALEF (S):
          </note>
          <note>
            Fru talman! I dag debatterar vi trafikutskottets betänkande TU11
            Transportstyrelsens olycksdatabas , proposition 2020/21:24 med
            ett mo ­ tionsyrkande.
          </note>
          <note>
            Jag vill börja med att yrka bifall till utskottets förslag.
          </note>
          <note>
            Under andra halvan av 1900-talet påbörjades arbetet med att skapa
            ett informationssystem med uppgifter om olyckor som uppstått i
            vägtrans ­ portsystemet. Denna olycksdatabas, Swedish Traffic
            Accident Data Ac ­ quisition som förkortas Strada, förs i dag
            av Transportstyrelsen.
          </note>
          <note>
            Syftet med Strada är att den ska vara dels ett verktyg för trafiksäkerhetsarbetet
            på lokal, regional och nationell nivå, dels ett underlag för statistik
            och forskning inom trafiksäkerhetsområdet. Databasen Strada utgör
            ett viktigt verktyg i arbetet för nollvisionen.
          </note>
          <note>
            I Strada sammanförs uppgifter från Polismyndigheten och sjukvården.
            Rapporteringen från Polismyndigheten avser uppgifter om själva
            olyckan och dess händelseförlopp. Uppgifterna kommer från den
            polis som kallats till olycksplatsen eller genom information som
            inkommit via en polisanmälan. Rapporteringen från sjukvården grundar
            sig på ett avtal som träffats mellan Transportstyrelsen och vårdinrättningar
            eller regioner, och den sker med samtycke från patienten och avser
            främst uppgifter om personskador som uppstått till följd av en
            olycka.
          </note>
          <note>
            Fru talman! I propositionen föreslår regeringen att det ska införas
            en lag som reglerar personuppgiftsbehandlingen i Strada om olyckor
            och per ­ sonskador i trafiken. Uppgifterna används i olika trafiksäkerhetsrelaterade
            sammanhang. I den föreslagna lagen, som ska komplettera EU:s dataskyddsförordning,
            ska det bland annat finnas bestämmelser om för vilka ändamål personuppgifter
            får behandlas i databasen och även hur länge. Det ska även finnas
            bestämmelser om krav på pseudonymisering av personuppgifterna
            och direktåtkomst. Den nya lagen föreslås innehålla bestämmelser
            om skyldigheter från Polismyndigheten, Kustbevakningen och vissa
            vårdgivare att lämna uppgifter till databasen.
          </note>
          <note>
            I dagsläget innehåller Strada i huvudsak uppgifter om olyckor
            som uppstått inom vägtransportsystemet. Men den nya lagen kommer
            även att innefatta olyckor som uppstått i fritidssjöfarten, detta
            då nollvisionen och de trafikpolitiska målen nu gäller alla trafikslag.
          </note>
          <note>
            En annan ändring i förslaget är att vårdgivare som ger akutvård
            och vars verksamhet innefattar ortopedi ska lämna uppgifter till
            databasen som rör samtliga personer som sökt vård eller som avlidit
            till följd av en olycka. Detta ska göras oavsett om patienten
            samtycker eller inte.
          </note>
          <note>
            Regeringen föreslår att den nya lagen ska träda i kraft den 1
            juli 2021.
          </note>
          <note>
            Fru talman! Regeringen gör bedömningen att olycksdatabasen inte
            innebär något betydande intrång i den personliga integriteten.
            Men databasen kan innehålla uppgifter av integritetskänslig natur
            som rör ett stort antal individer. Därför är det viktigt att behandlingen
            av personuppgifterna regleras i lag.
          </note>
          <note>
            Lagen ska fastställa de rättsliga ramarna för personuppgiftsbehandlingen
            och innehålla bestämmelser som ger ett grundläggande skydd för
            den enskildes personliga integritet. Lagen ska även kompletteras
            med föreskrifter. Regeringen anser att Transportstyrelsen även
            i fortsättningen ska vara huvudman för Strada.
          </note>
          <note>
            Fru talman! Åtkomsten till Strada kommer att vara sådan som den
            här i dag, det vill säga att Myndigheten för samhällsskydd och
            beredskap, Po ­ lismyndigheten, Statens väg- och transportforskningsinstitut,
            Trafikana ­ lys, Trafikverket, länsstyrelserna och kommunala myndigheter
            ska med ­ ges direktåtkomst till databasen. Enligt förslaget ska
            direktåtkomst medges endast till pseudonymiserade uppgifter. Likaså
            ska universitet och hög ­ skolor vid tillämpningen av offentlighets-
            och sekretesslagen jämställas med myndigheter och medges direktåtkomst.
          </note>
          <note>
            Beträffande åtkomst för företag och intresseorganisationer blir
            det inte någon förändring jämfört med dagens situation. Dessa
            aktörer kommer att kunna vända sig till Transportstyrelsen och
            begära ut uppgifter, och då gör myndigheten en prövning av förutsättningarna
            att enligt sekretessregleringen lämna ut uppgifter.
          </note>
          <note>
            Jag vill i detta sammanhang lyfta upp det viktiga arbete kring
            forskning som frivilligorganisationer och andra aktörer gör och
            deras stora betydelse för trafiksäkerheten.
          </note>
          <note>
            Fru talman! Med detta vill jag återigen yrka bifall till utskottets
            förslag.
          </note>
          <note>
            Anf. 31 THOMAS MORELL (SD) replik:
          </note>
          <note>
            Fru talman! Man kan inte bortse från att det är tunga remissinstanser
            som har varit kritiska till utformningen av det här förslaget.
            Det har en menlig inverkan på frivilligorganisationer som Riksförbundet
            M, MHF, NTF och andra som jobbar med att utbilda trafikanter.
            Förslaget som ligger påverkar deras möjlighet menligt, och det
            påverkar också bilindustrin menligt.
          </note>
          <note>
            Det är oerhört viktigt att man får ut information om hur en olycka
            uppstod, om det var förare, fordon eller väg som var orsaken.
            Det handlar inte om att man ska få reda på om Pelle Olsson körde
            för fort i samband med olyckan eller om Stina Persson var påverkad
            av alkohol, utan det handlar om att man måste kunna få en bild
            av olycksförloppet och utifrån den sedan kunna göra insatser för
            att andra trafikanter ska få utbildning och relevant kunskap om
            hur man undviker liknande situationer.
          </note>
          <note>
            De frivilliga organisationerna – SMC, M, MHF och NTF – gör en
            oerhört stor insats för att öka trafiksäkerheten, minimera olyckorna
            och få bort dödsolyckorna. Då måste man hjälpa och bistå dessa
            organisationer så att de kan göra ett bra arbete, men det gör
            inte regeringen med det förslag som ligger i dag.
          </note>
          <note>
            Man kan mycket väl släppa information som inte är knuten till
            en individ, men man stryker den möjligheten i förslaget som ligger
            i dag.
          </note>
          <note>
            Anf. 32 ABRAHAM HALEF (S) replik:
          </note>
          <note>
            Fru talman! Tack för frågorna, Thomas Morell!
          </note>
          <note>
            Ledamoten Thomas Morell tar upp en intressant fråga. Direktåtkomsten
            är viktig och har diskuterats länge. Som ledamoten sa är det flera
            remissinstanser som har yttrat sig.
          </note>
          <note>
            Jag håller också med ledamoten Thomas Morell om det viktiga arbete
            som dessa frivilligorganisationer gör. Tillsammans hjälps de åt,
            därav nollvisionen och det fina trafiksäkerhetsarbete som vi har
            i Sverige.
          </note>
          <note>
            Återigen: Dessa kommer att kunna ta del av informationen. Även
            om dessa organisationer inte har direktåtkomst till Strada kommer
            de att kunna begära ut dessa uppgifter från Transportstyrelsen,
            som därefter gör en bedömning.
          </note>
          <note>
            Anf. 33 THOMAS MORELL (SD) replik:
          </note>
          <note>
            Fru talman! Förslaget är sådant att informationen kommer att
            bli väldigt beskuren. Jag får lite grann känslan av att man inte
            vill öppna för möjligheten att kritisera exempelvis Trafikverket
            för en dålig väghållning.
          </note>
          <note>
            Det fanns tillfällen när vi gjorde tekniska undersökningar då
            vi kunde konstatera att det var vägförhållandena som var orsaken
            till olyckans uppkomst. Det var inte föraren och det var inte
            fordonet som var orsaken, utan det var vägmiljön som var problemet.
          </note>
          <note>
            Det är detta som är så oerhört viktigt – att vi med gemensamma
            krafter kan angripa det som är ett bekymmer för säkerheten, att
            vi kan minimera att människor dör eller skadas svårt i vår trafikmiljö.
            Varje människoliv vi kan spara, varje människa som inte behöver
            hamna i en rullstol, är en jätte ­ vinst – givetvis för individen,
            men också för samhället.
          </note>
          <note>
            Därför blir det väldigt bakvänt när man kommer med ett sådant
            här förslag. Trafiken skördar någonstans runt 200 dödsfall om
            året. Därtill kommer alla som blir skadade. Vi har gjort enorma
            framsteg i trafik ­ säkerhetsarbetet. För det kan vi tacka bilindustrin,
            givetvis, som har tagit fram säkra fordon, men vi har också frivilligorganisationerna
            att tacka. De har gjort en oerhörd insats för att komma till rätta
            med problemen där människor skadas och omkommer i trafikmiljön.
          </note>
          <note>
            Här får vi i stället en effekt där man går bakåt. Det har påtalats
            av flera tunga remissinstanser.
          </note>
          <note>
            Anf. 34 ABRAHAM HALEF (S) replik:
          </note>
          <note>
            Fru talman! Jag håller med om det fina arbete och den fina kultur
            vi har i Sverige med samarbete och samverkan. Därav kommer vi
            fram till bra lösningar, också på trafiksäkerhetsområdet. Men
            återigen vill jag poängtera att det inte kommer att vara någon
            skillnad. Dessa organisationer kommer att kunna begära ut uppgifter.
            Man kommer att kunna få ta del av dem.
          </note>
          <note>
            Sedan kan jag förstå att frivilligorganisationer och andra aktörer
            kan tycka att det är lite krångligt jämfört med att ha direktåtkomst
            till Strada. Men vi får inte heller glömma att det inte är jättemånga
            myndigheter som har direktåtkomst till Strada. Det är begränsat,
            och det tycker jag är viktigt. I och med att det finns integritetskänsliga
            uppgifter där är det viktigt att de behålls inom en viss grupp
            av personer som har tillgång till Strada.
          </note>
          <note>
            Men återigen: Dessa organisationer kommer att kunna begära ut
            uppgifter för det viktiga arbete som de gör.
          </note>
          <note>
            Anf. 35 HELENA GELLERMAN (L):
          </note>
          <note>
            Fru talman! I dag debatterar vi Transportstyrelsens olycksdatabas.
          </note>
          <note>
            Förra året arrangerade Sverige den avslutande konferensen för
            FN:s tio år långa arbete för ökad trafiksäkerhet i världen. Det
            var ingen slump att den hölls i Sverige. Vi har varit främst inom
            trafiksäkerhet globalt under flera decennier.
          </note>
          <note>
            Den viktigaste anledningen till Sveriges framskjutna position
            är den forskning som systematiskt bedrivits inom trafiksäkerhet.
            Den berör hela trafikmiljön, hur vi bygger och utvecklar våra
            vägar och hur fordonen behöver fungera med säkerhetssystem som
            undviker en krock och system som skyddar personer i och utanför
            fordonen när en krock är oundviklig.
          </note>
          <note>
            Forskningen har samtidigt visat att den viktigaste orsaken till
            olyckor är den mänskliga faktorn. Hur kan trafikmiljön utvecklas
            för att stödja personer som färdas på olika sätt? Ett av svaren
            har varit utvecklingen av självkörande bilar.
          </note>
          <note>
            Jag har själv jobbat med insamling av data för forskning. Med
            kameror följde vi förare under normal körning i sin vanliga miljö.
            En vecka efter att första projektet startades var jag och min
            familj med om en allvarlig olycka där bilen skrotades efteråt.
            Tack vare bilens skydd och den effektivitet med vilken vi fick
            vård efter själva olyckan klarade sig hela min familj. Man är
            väldigt glad för att man bor i Norden.
          </note>
          <note>
            Med detta som bakgrund vill jag säga att tillgängliga data är
            viktigt för forskningen. Det är forskningens guld. Genom beslut
            hos myndigheter och företag har data hittills samlats in systematiskt,
            vilket gett forskningen möjlighet att se påverkan av olika åtgärder
            över tid och vilka åtgärder och funktioner som verkligen minskar
            skaderisken och dödstalen, i Sverige och globalt.
          </note>
          <note>
            Dagens proposition berör en sådan databas: den svenska olycksdatabasen
            Strada, som startade på 1990-talet. Olycksdatabasen innehåller
            uppgifter om olyckor från Polismyndigheten och sjukvården. Det
            innebär stora mängder personuppgifter – känsliga personuppgifter.
          </note>
          <note>
            Liberalerna välkomnar denna proposition, som innehåller reglering
            av personuppgiftsbehandlingen specifikt för olycksdatabasen Strada
            då den innehåller data om personer i utsatta situationer och används
            av många olika organisationer. Jag anser att lagförslaget gör
            en god avvägning mellan individens rätt till personlig integritet
            och samhällets behov av data för att kunna utveckla transportsystemet
            så att vi kan undvika olyckor i framtiden.
          </note>
          <note>
            Bestämmelserna reglerar vem som kan få tillgång till data och
            för vilka ändamål, tillsammans med hur direktåtkomst till data
            ska gå till. Det är positivt att de inbegriper både myndigheter
            och de organisationer som starkt kan påverka den framtida trafiksäkerheten.
            Det är en förutsättning för nära samverkan mellan exempelvis akademi
            och näringsliv så att forskningen lättare kan omsättas i trafiksäkerhetshöjande
            åtgärder och produkter.
          </note>
          <note>
            Också skyldigheten för Polismyndigheten, Kustbevakningen och
            vårdgivare att lämna uppgifter regleras. Det kan på sikt ge ett
            mer komplett dataunderlag med högre kvalitet, vilket är positivt
            för den framtida forskningen och även för det övriga trafiksäkerhetsarbetet
            i Sverige.
          </note>
          <note>
            Lagen reglerar också insamling av data vid olyckor i fritidssjöfarten,
            vilket på sikt kan leda till ökad personsäkerhet också inom denna.
          </note>
          <note>
            Avslutningsvis, fru talman, anser Liberalerna att denna proposition
            på ett väl avvägt sätt skyddar den personliga integriteten samtidigt
            som den lägger grunden för en framtida databas som kan hjälpa
            myndigheter, universitet och företag att säkra en fortsatt hög
            trafiksäkerhet i Sverige och Sveriges position inom trafiksäkerhet
            globalt.
          </note>
          <note>
            Anf. 36 NICKLAS ATTEFJORD (MP):
          </note>
          <note>
            Fru talman! Jag börjar med att för Miljöpartiets räkning yrka
            bifall till utskottets förslag i betänkandet och därmed också
            till propositionen.
          </note>
          <note>
            Jag ersätter här i dag min kollega Emma Berginger, som inte har
            möjlighet att delta i denna debatt på grund av förkylning. Hon
            hälsar till er alla och hoppas att ni kan mötas i en annan debatt
            i framtiden. Jag hoppas att kunna göra henne rättvisa i den här
            debatten.
          </note>
          <note>
            Varje år dödas och skadas människor allvarligt i trafiken. Sverige
            har ett framstående trafiksäkerhetsarbete där nollvisionen, visionen
            om att ingen ska dödas eller skadas allvarligt i trafiken, ligger
            som grund.
          </note>
          <note>
            För att kunna arbeta effektivt med att minska riskerna i våra
            transportsystem är det viktigt att bygga en kunskap om var, hur
            och varför människor dör och skadas i trafiken. Där fyller olycksdatabasen
            Strada en viktig funktion.
          </note>
          <note>
            Arbetet med att ta fram en olycksdatabas påbörjades under andra
            halvan av 90-talet och har sedan dess varit föremål för flera
            utredningar. Informationen i databasen kommer till nytta såväl
            i forskning som i praktisk och konkret trafikplanering.
          </note>
          <note>
            Fru talman! Databasen har som sagt en väldigt viktig funktion
            för forskningen och arbetet med trafiksäkerhet. Det är dock alltid
            viktigt att behandla personuppgifter, inte minst känsliga uppgifter
            om liv, hälsa och död, med varsamhet. Därför är det bra att regeringen
            nu har tagit fram en proposition gällande en lag om Transportstyrelsens
            olycksdatabas.
          </note>
          <note>
            Regeringen gör bedömningen att behandlingen i olycksdatabasen
            Strada sammantaget inte innebär något betydande intrång i den
            personliga integriteten men konstaterar att databasen innehåller
            uppgifter av integritetskänslig natur som rör ett stort antal
            individer. Därför anser regeringen att behandlingen av personuppgifter
            i databasen bör regleras i lag.
          </note>
          <note>
            I den föreslagna lagen, som kompletterar EU:s dataskyddsförordning,
            finns bestämmelser om för vilka ändamål som personuppgifter får
            behandlas i databasen, om krav på anonymisering av personuppgifter
            och om direktåtkomst.
          </note>
          <note>
            I dag finns det i Strada uppgifter om olycksfall från Polismyndigheten
            och sjukvården. Rapporteringen från Polismyndigheten avser uppgifter
            om själva olyckan och dess förlopp. Rapporteringen från vården
            görs med stöd av samtycke från patienten och omfattar uppgifter
            om de personskador som uppstått till följd av olyckan.
          </note>
          <note>
            Det föreslås nu att vårdgivare ska bli skyldiga att lämna uppgifter
            till databasen, oavsett om patienten har samtyckt eller inte,
            vilket kommer underlätta när det gäller att säkerställa att databasen
            innehåller mer fullständiga uppgifter om de olyckor som inträffat.
          </note>
          <note>
            Regeringens samlade bedömning är att allmänintresset av att säkerställa
            ett kunskapsunderlag med hög kvalitet som är ägnat att förbättra
            trafiksäkerheten väger tyngre än det intrång i den personliga
            integriteten som en obligatorisk rapportering innebär.
          </note>
          <note>
            Fru talman! När det gäller trafikolyckor tänker vi främst på
            olyckor inom vägtrafiken, men den föreslagna lagen innebär att
            också uppgifter om olyckor i fritidssjöfart ska rapporteras till
            olycksdatabasen, vilket blir ett bra och viktigt tillskott av
            information. Nollvisionen, som vi alla har antagit, gäller även
            sjöfarten.
          </note>
          <note>
            I lagen föreslås också att vissa myndigheter ska få direktåtkomst
            till databasen. Regeringen föreslår att Myndigheten för samhällsskydd
            och beredskap, alltså MSB, Polismyndigheten, Statens väg- och
            transportforskningsinstitut, alltså VTI, Trafikanalys, Trafikverket,
            länsstyrelserna och kommunala myndigheter ska få medges direktåtkomst
            till personuppgifter i olycksdatabasen som respektive myndighet
            behöver för trafiksäkerhetsändamål.
          </note>
          <note>
            Regeringen föreslår vidare att universitet och högskolor som
            är myndigheter eller som vid tillämpningen av offentlighets- och
            sekretesslagen, 2009:400, ska jämställas med myndigheter och medges
            direktåtkomst till personuppgifter i databasen om uppgifterna
            behövs för forskning som avser trafiksäkerhet.
          </note>
          <note>
            Fru talman! Sverigedemokraterna vill i sin motion att även företag
            och ideella organisationer ska tillåtas att komma åt anonymiserad
            information i Strada. Propositionen innebär dock ingen förändring
            när det gäller företags och intresseorganisationers tillgång till
            uppgifter i databasen. Det går fortsatt att vända sig till Transportstyrelsen
            för att begära ut uppgifter. Det är självklart viktigt att även
            civilsamhällesorganisationer som bedriver ett viktigt arbete inom
            trafiksäkerhet kan få ut uppgifter även om de inte har direktåtkomst
            till databasen.
          </note>
          <note>
            Fru talman! Strada innehåller viktig information för att ett
            effektivt arbete med trafiksäkerheten ska kunna göras. Med förslaget
            i propositionen stärks databasens kvalitet, och olycksdrabbade
            individers integritet värnas.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 10 Väg- och fordonsfrågor
          </note>
          <note>
            Trafikutskottets betänkande 2020/21:TU9
          </note>
          <note>
            Väg- och fordonsfrågor
          </note>
          <note>
            föredrogs.
          </note>
          <note>
            Anf. 37 JENS HOLM (V):
          </note>
          <note>
            Fru talman! Vi debatterar nu trafikutskottets betänkande TU9
            som rör väg- och fordonsfrågor. Det är ett betänkande som innehåller
            190 yrkanden som rör bland annat fossilfria transporter, parkeringsfrågor,
            bilpooler, bildelning, kontrollbesiktning av fordon och självkörande
            fordon.
          </note>
          <note>
            Det här är ett område där det behöver hända väldigt mycket. Hela
            transportsektorn har ett mål om att utsläppen ska minska med 70
            procent till senast 2030. Vi vet att den största delen av utsläppen
            från transportsektorn kommer från vägtrafiken, från biltrafiken
            i synnerhet, som står för en femtedel av Sveriges totala utsläpp
            med ungefär 10 miljoner ton växthusgaser varje år.
          </note>
          <note>
            Vi behöver minska utsläppen från transportsektorn med ungefär
            8 procent årligen. Gör vi då det? Nej, 2019 minskade utsläppen
            med endast 2 procent. Det är med andra ord helt och hållet otillräckligt.
            Jag anser att regeringen inte gör tillräckligt på det här området.
            Regeringen har presenterat en klimatpolitisk handlingsplan, men
            den har dömts ut av Klimatpolitiska rådet med motiveringen att
            planen inte är en plan utan snarare en handlingsplan som innehåller
            fortsatta utredningar.
          </note>
          <note>
            Förra veckan presenterade infrastrukturministern infrastrukturpropositionen,
            som är ett förslag om infrastruktursatsningar för de kommande
            tolv åren och de vägledande principerna för detta arbete. Inte
            heller där kan vi se att vårt klimatmål för transportsektorn har
            fått fullt genomslag, utan det är en infrastrukturproposition
            som bygger på prognoser om ökat resande, bland annat ett ökat
            bilresande med 27 procent till 2040.
          </note>
          <note>
            Vi borde i stället ha en politik som verkar för ett minskat bilresande
            och totalt sett också ett mer effektivt resande så att utsläppen
            kan minska fort. Med andra ord behöver vi arbeta för ett transporteffektivt
            samhälle där vårt klimatmål nås. Vi behöver planera och bygga
            våra städer och våra samhällen inte utifrån bilens behov utan
            utifrån människors behov. I synnerhet ska man i städer kunna gå
            och cykla enkelt och säkert. Vi behöver investera mer i kollektivtrafiken.
          </note>
          <note>
            En fråga som tas upp i det här betänkandet är problemet med parkeringsnormer
            när man bygger nya bostäder och att man förhåller sig till hur
            många bilar som ska kunna parkeras för varje lägenhet som byggs.
            Vi borde snarare ha en gång ‑ , cykel- och kollektivtrafiknorm
            när vi planerar nya städer.
          </note>
          <note>
            Delade bilar är en annan viktig fråga som tas upp i det här betänkandet.
            Ska bilpooler och bildelningstjänster fullt ut kunna nå den potential
            som de har måste vi göra det lättare att parkera bilar från bilpooler
            och delade bilar på det kommunala utrymmet. Vi behöver kanske
            också se till att man kan ha en lägre parkeringsavgift för just
            de fordonen.
          </note>
          <note>
            Det finns kort och gott väldigt mycket som behöver göras.
          </note>
          <note>
            Fru talman! Jag nämnde att utsläppen från tranpostsektorn hade
            minskat med blott 2 procent under 2019. Men under 2020, i fjol,
            hände något. Då minskade utsläppen ungefär så mycket som det behövs.
            De minskade med 9 procentenheter under 2020. Bilresandet gick
            ned med hela 10 procent.
          </note>
          <note>
            Det har förstås att göra med att det pågår en pandemi. Pandemin
            är förfärlig på många sätt och vis. Men den är också en möjlighet
            till ett förändrat beteende, till att omdana våra samhällen och
            bygga just det transporteffektiva och klimatsmarta samhället.
          </note>
          <note>
            I den bok som jag håller min hand och som heter Pandemin som
            möjlighet – Så blir återstarten hållbar och rättvis radas mängder
            med exempel upp på hur man runt om i världen har använt de beteendeförändringar
            som har uppstått under pandemin för att bygga mer hållbara samhällen.
            Till exempel kommer man nu i Paris att ta bort 70 procent av parkeringsplatserna
            och konvertera dem till gång- och cykelbanor och grönområden.
            I London har man inrättat det man kallar världens största bilfria
            zon. I Barcelona bygger man bostadskvarter som är helt och hållet
            fria från bilism.
          </note>
          <note>
            10 miljarder kronor har satsats på utbyggd infrastruktur för
            cykel runt om i europeiska städer, konstateras det i boken. Det
            vet jag mycket väl, eftersom det är jag som har skrivit boken
            Pandemin som möjlighet – Så blir återstarten hållbar och rättvis
            . Den finns sedan i går att köpa i en bokhandel nära dig.
          </note>
          <note>
            Fru talman! Dessvärre ser jag inte en aktiv politik från S-MP-regeringen
            för att dra nytta av det förändrade beteende som pandemin har
            medfört. Jag skulle vilja fråga ledamöterna från Socialdemokraterna
            och Miljöpartiet vilka åtgärder den här regeringen egentligen
            har vidtagit för att vi i ljuset av de förändrade beteendemönster
            som pandemin har medfört ska kunna bygga mer hållbara städer med
            minskade utsläpp som följd.
          </note>
          <note>
            I betänkandet behandlas väldigt viktiga frågor om fordonsbesiktning.
            Jag börjar med att yrka bifall till reservation nummer 19.
          </note>
          <note>
            Fordonsbesiktningen är viktig för att säkerställa att våra fordon
            är säkra men också att de inte släpper ut mer partiklar, avgaser
            och annat än de behöver göra. Vi vet att många av dessa problem
            kan fångas upp just vid fordonsbesiktningen. Därför oroar det
            mig, fru talman, att regeringen lät Transportstyrelsen släppa
            fram förändrade föreskrifter för fordonsbesiktning. Föreskrifterna
            som togs fram 2018 innebar en kraftig försämring ur ett miljöhänseende,
            åtminstone utifrån tre områden.
          </note>
          <note>
            För det första har nivåerna för kontrollerna avseende partikelutsläpp
            sänkts avsevärt vid fordonsbesiktningen. Numera mäts partikelutsläppen
            bara mot högre och generella gränsvärden, inte mot specifika värden
            för varje bilmodell, så kallade skyltvärden.
          </note>
          <note>
            För det andra görs inte längre kontrollerna mot fordonets ombord
            ­ diagnossystem, OBD-systemet.
          </note>
          <note>
            För det tredje undantas dieselbilar som är äldre än 20 år från
            en detaljerad avgasmätning.
          </note>
          <note>
            De nya föreskrifterna har lett till att Sverige har halkat längst
            ned bland EU-länderna vad gäller att ställa miljökrav vid fordonsbesiktningen.
            Vi kan också se att antalet bilar som underkänns av miljöskäl
            har minskat kraftigt sedan de nya föreskrifterna utfärdades .
            Det har lett till en halvering för bensinbilarna, och antalet
            dieselbilar som underkänns av miljöskäl har minskat med över 300
            procent.
          </note>
          <note>
            Jag undrar hur Socialdemokraterna och Miljöpartiet kan tycka
            att det är en god ordning. Hur kan ni tillåta detta?
          </note>
          <note>
            Vänsterpartiet föreslår att Transportstyrelsen omgående måste
            få i uppdrag att ta fram nya föreskrifter för fordonsbesiktning
            med högre miljökrav än de som finns nu. Man skulle kunna titta
            på Tyskland och det arbete de har gjort. De har höjt sina miljökrav,
            inte sänkt dem.
          </note>
          <note>
            Fru talman! Avslutningsvis – vad gäller bilbesiktningen görs
            inte heller någon särskild kontroll gällande laddbara fordon.
            Är det inte lite märkligt? En tredjedel av alla nya bilar som
            såldes i Sverige i fjol var just laddbara fordon, rena elbilar
            eller laddhybrider. Men det görs inga särskilda kontroller avseende
            batteri, laddkabel, kontakter och annat som är specifikt för ett
            laddbart fordon.
          </note>
          <note>
            Här skulle vi kunna titta på Norge. De införde för flera år sedan
            ett sådant regelverk. Självklart behöver vi göra något liknande
            här i Sverige. Därför vill vi i Vänsterpartiet att föreskrifterna
            för fordonsbesiktning också ska ta hänsyn till laddbara fordon.
          </note>
          <note>
            Jag yrkar bifall till reservation 19.
          </note>
          <note>
            Anf. 38 STEN BERGHEDEN (M):
          </note>
          <note>
            Fru talman! Denna debatt handlar om vägar och fordonsfrågor.
            Den kommer till stor del att landa i de brister som finns, vad
            regeringen borde ha gjort åt dem och vilka krav riksdagen faktiskt
            har ställt på regeringen. Riksdagens tillkännagivanden har väl
            tyvärr bara placerats i någon skrivbordslåda på Rosenbad.
          </note>
          <note>
            Sverige är beroende av lastbilar för att kunna fungera. Det är
            ingen tillfällighet att två av världens största lastbilstillverkare
            finns här i Sverige.
          </note>
          <note>
            Det finns en tydlig majoritet i Sveriges riksdag för att skynda
            på utvecklingen med längre och tyngre lastbilar. Redan 2014/15
            togs beslut om ett tillkännagivande om längre och tyngre lastbilar.
            Det togs 2016/17 beslut om ytterligare ett tillkännagivande om
            att underlätta för längre och tyngre lastbilar.
          </note>
          <note>
            Vad har hänt? Jo, Finland har ökat sina fordonstyngder till 76
            ton, medan Sverige och denna regering fortsätter att utreda frågan.
            Och det går väldigt långsamt. Beslutet ligger väl tyvärr i någon
            låda på Rosenbad.
          </note>
          <note>
            Fru talman! Att denna regering tar så lätt på riksdagens beslut
            och tillkännagivanden är allvarligt, riktigt allvarligt. Om regeringen
            vill att människor och företag i Sverige ska följa lagar och regler
            och riksdagsbeslut borde regeringen själv föregå med gott exempel
            och genomföra det som riksdagen har tagit beslut om.
          </note>
          <note>
            Att det tar en viss tid att utreda och lägga fram förslag har
            nog de flesta förståelse för. Men vi står här år efter år, och
            den socialdemokratiska rege ­ ringen har fortfarande inte genomfört
            det som uttrycks i de tillkännagivan ­ den som det togs beslut
            om för fem eller sju år sedan. Det är helt oaccep ­ tabelt. Att
            inte frågan om bärighet och vägar för tyngre och längre fordon
            har kommit längre är rent pinsamt för denna regering.
          </note>
          <note>
            Fru talman! En annan fråga som lyfts upp i detta betänkande är
            elektrifieringen av fordonsparken och tillgängligheten när det
            gäller laddinfrastruktur. För att klara omställningen till fossilfritt
            måste alternativen fungera.
          </note>
          <note>
            Sveriges socialdemokratiska regering har till uppgift att se
            till att vi har tillräckligt med el, att vi har ett fungerande
            elnät och att det i städer och utmed våra vägar finns laddstolpar
            som faktiskt kan leverera tillräckligt med el.
          </note>
          <note>
            Men vad har hänt med denna påstådda miljövänliga regering och
            dess arbete med detta under dessa sju år? Man har stängt ned miljövänlig
            kärnkraftsel, vilket har skapat elbrist i södra Sverige. Man har
            fortfarande inte gjort något åt de långa utredningstiderna på
            upp till tio år för att få fram nya ledningar med högre kapacitet.
            Man borde dessutom ha planerat för mer markkabel och minskat på
            antalet luftledningar. Man borde ha stärkt äganderätten och sett
            till att ha en planering för nya ledningar utan att köra över
            landets privata markägare. Det märkliga är dessutom att regeringen
            planerar att skydda sina egna reservat genom att inte dra ledningarna
            där utan i stället dra dem på privat mark.
          </note>
          <note>
            Fru talman! Regeringens politik hindrar just nu en snabb elektrifiering
            av fordonsparken. Regeringens långsamma arbetstempo hör inte hemma
            i en värld med ett betydligt högre tempo. Att stänga kärnkraft
            i förtid när vi behöver den som bäst var inte speciellt smart.
            Regeringen borde ta fram en ny accepterad lagstiftning som gör
            att man kan dra ledningsgator bättre och snabbare och minska ned
            intrången hos markägare med mer jordledningar men också ge bättre
            ersättningar till dem som drabbas.
          </note>
          <note>
            Sverige har stora statliga reservat och stora statliga skogar.
            De kan självklart vara en bra början när nya ledningar ska dras
            fram över Sverige. Men även jordledningar måste användas mer än
            luftledningar i dag. Sverige behöver mer el, ett bättre elnät
            och en regering som ser till att leverera detta.
          </note>
          <note>
            Fru talman! Nu är det dags att regeringen slutar sitta på händerna
            och ser till att laddinfrastrukturen byggs ut och klarar av behoven,
            annars kommer regeringens svaga arbetstempo att vara det som bromsar
            utvecklingen för såväl tunga och längre fordon som elektrifieringen
            för nya elfordon.
          </note>
          <note>
            Sverige behöver också omgående fler pilotprojekt för såväl elvägar
            som ny elinfrastruktur samt för självkörande fordon. Det är viktigt
            att svensk fordonsindustri kan testa, prova och vara med i utvecklingen.
            Sveriges regering har ett stort ansvar för detta, men också här
            går arbetet trögt. I stället ägnar sig regeringen åt att plåga
            landets fordonsägare med nya bränsleskatter och avgifter. Sverige
            är ett stort land och behöver både fungerande vägar och en fungerande
            fordonsflotta.
          </note>
          <note>
            Fru talman! Regeringens nyss avlämnade infrastrukturproposition
            pekar dessutom tydligt på att man inte avser att ta tag i det
            stora underhållsbehov som finns på vägarna. Regeringen tänker
            fortsätta med för lite underhåll och i stället ägna sig åt att
            sänka hastigheten på landets vägar. Alla förstår ju att med denna
            regering kommer hela landets vägsystem att fortsätta försämras.
            Detta hotar jobb, företag, landsbygd och export, och därmed hotas
            vår gemensamma välfärd.
          </note>
          <note>
            Fru talman! Höga skatter och dåliga vägar är ingen bra kombination
            om hela Sverige ska leva och om företag ska klara av att växa
            i Sverige. Det är mycket dåligt för landets konkurrenskraft om
            transporter som måste fungera inte gör det. Här måste regeringen
            tänka om. Vägarna är dåliga nu, och med regeringens politik kommer
            de tyvärr att bli ännu sämre.
          </note>
          <note>
            Sverige måste ha farbara vägar ända från skogen till pappersbruket
            eller sågverket. Vi måste kunna forsla våra varor på vägar till
            och från affärerna och företagen, och exportprodukterna måste
            kunna levereras till närmaste järnväg eller hamn för vidare färd
            ut i världen. Om detta äventyras är Sverige illa ute. Vägarna
            måste helt enkelt fungera, och det löser man inte med att bygga
            dyra och olönsamma höghastighetståg.
          </note>
          <note>
            Fru talman! En annan fråga som behöver lyftas upp är dispenserna
            och tillståndshanteringen för tunga fordon. Dispenshanteringen
            måste underlättas och förtydligas. I dag är det oerhört omständligt,
            och många aktörer är inblandade när en tung lyftkran ska kunna
            ta sig fram till sin arbetsplats. Denna seghet försvårar, fördyrar
            och försenar renoveringar och nybyggen. Om kranen som ska lyfta
            av godset från lastbilarna och lyfta in godset på arbetsplatsen
            inte finns på plats innebär detta onödigt långa avstängningar,
            försenade leveranser och ökade kostnader.
          </note>
          <note>
            Det här utgör ett mycket onödigt regelkrångel. Regeringen måste
            aktivt se över detta för att underlätta för tunga lyftkranar och
            fordon att kunna utföra sitt arbete. Även i detta avseende lämnade
            riksdagen ett tillkännagivande till regeringen förra året, men
            fortfarande har ingenting levererats.
          </note>
          <note>
            Fru talman! Om man åker ned i Europa ser man att bilar får dra
            sina husvagnar fortare än i Sverige om ägarna har besiktigat sin
            husvagn och fått ett Tempo 100-intyg. Det innebär att man får
            köra i 100 kilometer i timmen med husvagnen, vilket gör att trafikrytmen
            blir bättre på vägarna. Dessutom kan dragbilen lättare välja rätt
            dragväxel, vilket sparar på miljön.
          </note>
          <note>
            Sverige är ett land med långa avstånd, och många semestrar med
            husvagn, inte minst i dessa pandemitider. Våra grannländer Tyskland
            och Danmark har infört tempo 100. Även Sverige borde pröva detta
            för att underlätta för landets husvagnsägare och för att få bättre
            trafikrytm på våra vägar. Vi moderater vill att regeringen omgående
            ser över detta och inför Tempo 100 även här i Sverige. Tyvärr
            säger den S-ledda regeringen nej till det och avstyrker vårt förslag
            i betänkandet.
          </note>
          <note>
            Fru talman! Ett annat problem som regeringen borde lägga större
            kraft på är vinterväghållningen. Den är bristfällig på många vägar,
            vilket riskerar att orsaka mycket allvarliga olyckor. Många fordon
            från utlandet kommer hit med för dåliga däck och med livsfarliga
            gummiblandningar i däcken. Det gör däcken mycket farliga i kallt
            och halt väglag. EU-trailrar kan vika sig på vägen på grund av
            viktfördelningen, dåliga och felaktiga däck och bristande förarkunskaper.
            Allt detta kan innebära att de lättare än andra fordon tappar
            greppet på våra vintervägar. Det kan till och med vara nödvändigt
            att förbjuda dessa EU-trailrar under vissa vinterförhållanden.
            Det här känner regeringen till, men ingenting händer. När kommer
            nästa olycka?
          </note>
          <note>
            Fru talman! Tidpunkt för halkbekämpning måste ses över, och saltblandningarna
            måste vara av sådan kvalitet att de verkligen gör nytta på vägen.
            Här har både regeringen och Trafikverket en hel del kvar att göra.
          </note>
          <note>
            Om vi vill att elektrifieringen ska fungera här i landet måste
            vi se till att ha el i laddstolparna och att vi har tillräckligt
            med el. Regeringen behöver se över att vi har en fungerande elproduktion
            i Sverige, att elnätet snarast byggs ut, att elladdstolparna fungerar
            och att elkapaciteten är till ­ räcklig. Laddningen måste fungera
            även när bilen står uppställd på natten, inte bara utmed vägarna.
          </note>
          <note>
            Satsa på våra vägar och rusta upp dem så att de klarar både tyngre
            och längre lastbilar! Vägarna är landets blodomlopp, och äventyrar
            vi det förlorar vi både företag och jobb i Sverige. Regeringen
            måste dessutom se till att vidta de åtgärder som de tillkännagivanden
            som riksdagen gjort till regeringen anger. Det minsta man kan
            begära är att regeringen följer riksdagens beslut.
          </note>
          <note>
            Till sist, fru talman, skulle jag önska att man omgående avslutar
            fantasiprojektet med höghastighetståg innan det börjar kosta pengar.
            Man borde i stället lägga mer pengar på underhåll och utbyggnad
            av våra vägar och järnvägar.
          </note>
          <note>
            Avslutningsvis vill jag yrka bifall till Moderaternas reservation
            11 som handlar om infrastruktur för laddning.
          </note>
          <note>
            Anf. 39 JENS HOLM (V) replik:
          </note>
          <note>
            Fru talman! Jag uppskattar Sten Berghedens stora engagemang för
            elektrifiering och byggande av både elvägar och bättre laddinfrastruktur,
            men ibland låter det lite på honom som att det bara är motorvägar
            som kan elektrifieras. Jag vill påminna om att vi har 12 000 kilometer
            elektrifierat järnvägsnät i vårt land. Det vore tacknämligt med
            ett lite större engagemang från Moderaterna för just järnvägen
            vad gäller både utbyggnad av ny och underhåll av befintlig.
          </note>
          <note>
            Det var dock inte detta utan laddinfrastruktur som jag ville
            diskutera. Sten Bergheden tar upp att det behövs ett statligt
            teknikneutralt stöd för utbyggd laddinfrastruktur. Vi har precis
            ett sådant i dag. Staten anslår pengar till andra aktörer för
            att de ska bygga upp laddstolpar. Det tycker jag överlag är bra.
          </note>
          <note>
            Det som jag tycker är problemet med det stöd vi har i dag är
            att staten inte ställer några motkrav avseende funktionalitet
            och användbarhet för laddinfrastrukturen. För den som ska ladda
            en bil är det i dag till exempel så att det finns mängder med
            olika appar. Det finns små brickor och system som man måste vara
            ansluten till. Det finns ingen gemensam standard, för staten ställer
            inga sådana motkrav på dem som bygger upp laddinfrastrukturen.
          </note>
          <note>
            När Sten Bergheden trycker så mycket på att det måste vara teknikneutralt
            blir jag lite orolig för att Moderaterna vill fortsätta att skyffla
            ut pengar utan att ställa motkrav på att de här laddstolparna
            verkligen ska fungera. Jag vill fråga Moderaterna: Är ni beredda
            att ställa motkrav när pengar betalas ut för laddinfrastruktur
            på att det verkligen ska fungera och på att det ska finnas ett
            enhetligt system?
          </note>
          <note>
            Anf. 40 STEN BERGHEDEN (M) replik:
          </note>
          <note>
            Fru talman! Jag tackar Jens Holm för frågorna.
          </note>
          <note>
            Först och främst vill jag rätta Jens Holm, med tanke på att jag
            faktiskt lyfte fram att vi skulle ta bort höghastighetståget och
            lägga medlen på underhåll och renovering av våra järnvägar och
            vägar. Det kan nog Jens Holm läsa sedan i protokollet. Jag tycker
            att det är oerhört viktigt att vi underhåller det vi har för att
            få en fungerande infrastruktur innan vi ger oss på projekt där
            vi inte har en aning om var de kommer att landa ekonomiskt.
          </note>
          <note>
            Vad gäller den andra delen tycker jag att vi i stället borde
            ha en diskussion om hur vi ser till att laddstolparna faktiskt
            har el. Folk här i landet kommer självklart att köpa mer och mer
            elbilar. Då förväntar man sig att vi har en regering som ser till
            att de kan åka till laddstolpar som inte står tomma utan där det
            faktiskt finns elström.
          </note>
          <note>
            Det är här det stora bekymret finns. Den här regeringen har först
            och främst stängt ned elproduktion, vilket har skapat elbrist
            i södra Sverige. Dessutom har man fortfarande inte gjort något
            åt de stora kablar och de ledningsdragningar som måste till för
            att vi ska klara den här omställ ­ ningen. Det är detta som kommer
            att vara det stora problemet. Jag tror att svenska folket kommer
            att vara positiva till att byta till elbilar, men de är i dag
            rädda för att infrastrukturen inte ska hänga med.
          </note>
          <note>
            När det sedan gäller om det ska finnas ett sätt att ladda eller
            inte har vi sagt att marknaden måste lösa detta på sina villkor.
            Jag tror att det viktigaste är att vi jobbar med de frågor som
            ligger på vårt bord: se till att vi har el, se till att vi har
            elledningar som fungerar ända fram till laddstolpen och se till
            att det finns el i laddstolpen, vilket är viktigast om man ska
            tanka sin bil.
          </note>
          <note>
            Anf. 41 JENS HOLM (V) replik:
          </note>
          <note>
            Fru talman! Jag tror att vi är rörande överens om att vi behöver
            el och att vi behöver mer el i Sverige. Det är glädjande att utbyggnaden
            av förnybar el växer enormt fort i Sverige nu och kommer att fortsätta
            göra det. Kanske borde den växa ännu snabbare, åtminstone för
            att vi i Vänsterpartiet ska vara riktigt nöjda.
          </note>
          <note>
            Men Sten Bergheden väljer att prata om andra saker. Jag ställde
            min fråga med anledning av att Moderaterna motionerat i frågan.
            Moderaterna vill, som jag förstår det, ha ett nytt subventionssystem
            för utbyggnad av laddinfrastruktur. Men där säger Sten Bergheden
            ingenting om att ställa krav på att de här laddstolparna ska fungera
            när staten väl går in med pengar. Sådana krav borde man väl rimligen
            kunna ställa. Elbilisten ska inte tvingas ha med sig fyra olika
            brickor och ladda ned åtta olika appar för att sedan se att det
            ändå inte fungerar därför att det visar sig finnas ännu en standard
            som något elbolag har kommit på att de vill använda sig av för
            just deras elstolpar i just deras kommun.
          </note>
          <note>
            Min enkla fråga, fru talman, är om Moderaterna vill att det ska
            ställas motkrav gällande betalsystem och användbarhet när statliga
            medel betalas ut till laddinfrastruktur. Ska staten ställa krav
            på att det ska finnas en gemensam standard för detta, så att bilisten
            inte ska tvingas åka omkring med åtta olika appar och fyra olika
            laddbrickor?
          </note>
          <note>
            Anf. 42 STEN BERGHEDEN (M) replik:
          </note>
          <note>
            Fru talman! Jag tror att det viktigaste är att vi först och främst
            ser till att vi har ström i laddstolpen. Den andra delen är att
            regeringen och riksdagen inte behöver lägga sig i alla detaljer
            om hur det ska se ut i detta läge. Vi ser till att det finns ström
            och att det finns en infrastruktur som fungerar för laddningen.
            Om vi ska gå in och sätta olika standarder för detta får väl i
            så fall EU titta vidare på om man kan hitta gemensamma standarder.
            Det är ju önskvärt långsiktigt. Men i detta läge handlar det i
            första hand om att få ut laddstolpar, så att vi har laddning till
            de bilar som i dag finns där ute, innan vi börjar ställa krav
            på andra saker som gör att utvecklingen kan bromsas.
          </note>
          <note>
            Vi är för att man satsar på mer el här i landet. Jag tror att
            vi kan ställa om en hel del av solenergin och få fram den till
            vätgas. Vi gör en sådan satsning i Mariestad, och den har fungerat
            väldigt bra. Jag tror också att det kan bli en vägledning för
            vidare satsningar i Sverige.
          </note>
          <note>
            Men jag tror att vi måste börja där problemet och oron finns
            och inte skapa nya problem innan vi ens vet om vi har ström framme.
            Pratar man med bilindustrin och med fordonsfolk i dag får man
            höra just om oron för att vi inte ska ha kapacitet och inte ha
            el i ledningarna. Det är vårt ansvar här i riksdagen att se till
            det. Den här regeringen har inte gjort någonting för detta. Som
            jag sa i mitt huvudanförande är det detta jag ser som det största
            hotet: att vi får elbrist, att vi inte har nät som klarar av detta
            och att vi då inte får någon ström i våra laddstolpar. Den biten
            borde regeringen och riksdagen omgående lösa. Det är då det skapas
            trygghet i att det går att ställa om Sverige till en elektrifierad
            fordonspark.
          </note>
          <note>
            Anf. 43 THOMAS MORELL (SD):
          </note>
          <note>
            Fru talman! Vi i Sverigedemokraterna står bakom alla våra reservatio
            ­ ner i betänkandet, men för att spara tid vid voteringen yrkar
            jag bifall en ­ dast till reservation 41.
          </note>
          <note>
            Fru talman! Under sommaren 2018 möjliggjordes för Trafikverket
            att öppna en begränsad del av vägnätet för en ny typ av bärighetsklass,
            som kallas BK4. Den tidigare gränsen var 64 ton. Nu tillåts fordonsekipage
            med bruttovikter upp mot 74 ton att köra på BK4-vägar. Med rätt
            fordonskombination och rätt axelkonfiguration kan man minska trycket
            på vägar ­ na och därmed generera mer miljövänliga transporter
            än i dag. Det är inte alltid ett sådant ekipage blir bättre ur
            ett ekonomiskt perspektiv, eftersom fordonsbyggnationen blir dyrare.
            Däremot är ett 74-tonsekipage effektivt ur miljösynpunkt eftersom
            det bär mer nyttolast.
          </note>
          <note>
            För Sverigedemokraterna är det viktigt att en så stor del som
            möjligt av det svenska vägnätet är öppet för BK4. Det finns naturligtvis
            begränsningar, exempelvis att vissa broar inte klarar en fordonskombination
            på 74 ton, men i övrigt ska vägnätet vara öppet. Införandet av
            BK4 måste prioriteras för att man ska uppnå de fördelar som denna
            konfiguration ger.
          </note>
          <note>
            Fru talman! I det betänkande vi nu debatterar finns några motioner
            som behandlar fossilfri tankning och elvägar. Dessa motioner har
            som utgångspunkt att förbättra vår gemensamma miljö – vackert
            så, men till vilken nytta? Det är måhända en provocerande fråga,
            men verkligheten går ju i rakt motsatt riktning. Under ett flertal
            år har vi sett hur gods flyttats från energieffektiva fullstora
            ekipage till mindre och mer energikrävande fordon.
          </note>
          <note>
            De utländska aktörerna har byggt upp mobila verkstäder, mobila
            däckverkstäder och mobila tankstationer runt om i landet. Det
            är lite märkligt, eftersom cabotagereglerna tydligt säger att
            det ska vara en tillfällig inrikestransport i en värdmedlemsstat.
            Varför bygga upp mobila enheter i Sverige om transporterna ska
            vara tillfälliga? Fenomenet med mobila verkstäder och tankstationer
            visar med tydlighet att man etablerar sin verksamhet i Sverige.
            Det är alltså inte fråga om tillfälliga inrikestransporter i en
            värdmedlemsstat.
          </note>
          <note>
            Även om vi i dessa coronatider har sett en viss uppgång av godstransporter
            på järnväg är trenden de senaste åren den motsatta. Järnvägsoperatörerna
            upplever samma situation som de seriösa åkerierna – man förlorar
            transportuppdrag till de oseriösa aktörerna inom transportnäringen.
          </note>
          <note>
            Fru talman! Det vi ser är resultatet av de senaste årens nedmontering
            av trafikpolisen och en transportnäring som lämnats utan kontroll
            och skydd från våra myndigheter. Ansvaret för utvecklingen av
            den oseriösa och osunda verksamheten vilar tungt på regeringen.
            Passiviteten har varit i det närmaste total, och man har inte
            vidtagit nödvändiga åtgärder för att stoppa den här utvecklingen.
          </note>
          <note>
            Att flytta gods från järnväg eller från energieffektiva och miljövänliga
            lastbilstransporter till små och energikrävande enheter är fullständigt
            bak ­ vänt.
          </note>
          <note>
            Regelverket för cabotagetrafik och kombitransporter missbrukas
            å det grövsta från de oseriösa transportföretagen. De seriösa
            företagen med höga miljöambitioner får allt svårare att klara
            sig i den osunda konkurrensen.
          </note>
          <note>
            Landets politiska ledning är, med förlov sagt, passiv i kampen
            mot den brottsliga verksamheten inom transportnäringen, och regeringen
            sitter bokstavligt talat på händerna. Notan får seriösa företag
            och miljön betala.
          </note>
          <note>
            Fru talman! Ska vi återfå en fungerande transportmarknad där
            åkerier, järnväg och sjöfart kan utveckla en sund och hållbar
            transportnäring, måste politiken också leverera. Vi ledamöter
            i Sveriges riksdag kan och ska skapa förutsättningar för det seriösa
            företagandet. Vi har ett ansvar att vidta åtgärder när vi ser
            att kriminell verksamhet slår undan benen för seriösa företag.
            Väljarna, oavsett om de är företagare eller löntagare, kan med
            rätta förvänta sig att vi agerar. Det duger inte att knuffa in
            problemen i en utredning, utan här krävs krafttag.
          </note>
          <note>
            Någonting är riktigt sjukt med en transportnäring som flyttar
            gods från effektiva och miljövänliga fordon till små och energikrävande
            enheter. Får vi inte ordning och reda i transportbranschen lär
            alla ambitioner om fossilfri tankning och elvägar förbli just
            drömmar.
          </note>
          <note>
            Fru talman! I början av det här året drabbades stora delar av
            Norrland av ett kraftigt snöoväder, och av förståeliga skäl var
            snöröjningen hårt belastad vid det tillfället. Samtidigt var flera
            stora vägar i bland annat Västra Götaland mer eller mindre blockerade
            av fordon som inte tog sig fram. För egen del blev jag kontaktad
            av flera åkeriägare och förare som larmade om glashala vägar där
            det till och med var svårt att gå. På Facebook lades filmer upp
            där vägarna var så hala att man åkte på skorna på den isbelagda
            vägbanan.
          </note>
          <note>
            I februari startades en grupp på Facebook under namnet Vägen
            är vår arbetsplats. Gruppen skapades på grund av det allt sämre
            underhållet av våra vintervägar. Yrkesförarna utför viktiga transporter
            där de ser till att industrier, sjukhus, apotek, livsmedelsbutiker,
            för att nämna några, får sina transporter utförda.
          </note>
          <note>
            Att underhållet av vintervägarna kraftigt försämrats de senaste
            tio, femton åren har varit ett ständigt samtalsämne bland yrkesförare.
            I ett radioinslag från P4 Gävleborg beskriver en yrkesförare situationen
            på E4 som en krigszon.
          </note>
          <note>
            Det är inte rimligt att förare riskerar sina liv när de utför
            sitt arbete. Yrkesförarna ser till att transporter som är viktiga
            för industri och privatpersoner kommer fram.
          </note>
          <note>
            Det är inte heller rimligt att stora transportleder som Europavägar,
            riksvägar och större länsvägar är blockerade i flera timmar på
            grund av bristfälligt underhåll. Gång på gång säger regeringsföreträdare
            att man ska stanna när väglaget är dåligt.
          </note>
          <note>
            En rimlig följdfråga blir då: Hur ska leveranser till industrierna
            utföras om bristfälligt underhåll ständigt stoppar godsflöden?
            Lika viktigt som leveranser till industrin är leveranser av mediciner
            och medicinsk utrustning, livsmedel, kläder och andra förnödenheter.
          </note>
          <note>
            Dessutom riskerar räddningstjänst, ambulans och polis att fördröjas
            i sina viktiga tjänsteutövningar när underhållet av våra vägar
            är bristfälligt. Dåligt underhåll av vägarna vägar riskerar liv,
            bokstavligt talat.
          </note>
          <note>
            Trafikverket måste avsätta tillräckliga resurser för att säkerställa
            funk ­ tionen på landets vägar, oavsett årstid.
          </note>
          <note>
            Det är inte acceptabelt att våra vägar förfaller och dessutom
            har ett så bristfälligt underhåll vid vinterväglag som vi sett
            exempel på den här vintern. Sverigedemokraterna vill därför öka
            satsningarna på vägunderhållet, sommar som vinter.
          </note>
          <note>
            Anf. 44 ANDERS ÅKESSON (C):
          </note>
          <note>
            Fru talman! Det var ett lite oblygt reklamomnämnande av en författare
            som inledning på debatten. Jag tror att boken i sig är intressant
            och att det finns skäl att läsa den. Det var utskottets ordförande
            Jens Holm som nämnde en bok.
          </note>
          <note>
            Fru talman! Även jag har författat i vår. Jag har varit medförfattare
            till den infrastrukturproposition som strax ska hanteras i riksdagen.
            Den är också läsvärd och välskriven.
          </note>
          <note>
            Fru talman! Klimatfrågan är den allt överskuggande uppgiften
            i svensk och global politik och även för riksdagens trafikutskott
            här i dag när vi diskuterar väg- och fordonsfrågor.
          </note>
          <note>
            Centerpartiet är av den uppfattningen att det går att förena
            en ökad mobilitet, tillgänglighet, för människor och gods med
            en kraftigt minskad klimatpåverkan. Man behöver inte ställa människors
            behov av tillgänglighet, mobilitet och Sverige som extremt beroende
            exportlands möjligheter att flytta varor och gods mot att ha en
            aktiv politik för klimatomställning. Det är förenbart.
          </note>
          <note>
            Det är inte själva transporten som är klimatboven. Det är de
            utsläpp som transporten orsakar som är bekymret. Transportarbetet
            globalt och i vårt land är i dag en mycket stor källa till en
            negativ klimatpåverkan. Det finns heller inte en enda enkel lösning
            på hur vi ställer om och åtgärder detta.
          </note>
          <note>
            Det handlar om hur vi som land och hur vi i världen klarar av
            de åtaganden vi har förbundit oss att klara av till 2030 och 2045.
            Det krävs många olika lösningar och olika tekniker för detta.
          </note>
          <note>
            Behovet av effektiva och snabba transportlösningar ökar ständigt,
            inte minst i spåren av att det femte transportslaget, det digitala,
            har blivit en alltmer aktiv del bland de fyra traditionella. Vi
            ser en e-handel som växer som är ett uttryck för detta.
          </note>
          <note>
            I grunden är det väldigt positivt. Teknikutvecklingen är snabb,
            ofta marknadsdriven och leder oftast, men inte alltid, till ökad
            effektivitet och därmed ökad effektivitet vad gäller att klara
            klimatnyttan, givet att man ger den rätt förutsättningar.
          </note>
          <note>
            Jens Holm tog i sitt anförande upp frågan om fordonsbesiktning.
            Det är ett exempel på ett regelverk där vi de senaste åren sett
            regeringen, Socialdemokraterna och Miljöpartiet slappat av kraven
            på fordon i vårt land. Man har sänkt kraven.
          </note>
          <note>
            Det är också en påverkan och ett styrmedel. Det är inte marknaden.
            Det var det regulatoriska systemet som medgav en slappare hållning
            till smutsiga fordon. Det var helt i onödan, helt mot marknaden
            och helt mot fordonstillverkare och fordonsägare.
          </note>
          <note>
            Fru talman! Det vi kallar offentlig sektor i vårt land – staten
            själv, re ­ gionerna och kommunerna – är också den absolut största
            köparen och be ­ ställaren av person- och godstransporter. Ska
            vi få till en bra snurr på om ­ ställningen i vårt eget land krävs
            det att offentlig verksamhet i sin upp ­ handling går före i att
            ställa om fordonsflottan och bränslena.
          </note>
          <note>
            Centerpartiet anser att alla fordon, alla transporter och alla
            beställningar som staten, regionerna och kommunerna upphandlar,
            köper in i sin egen verksamhet eller leasar ska vara klimatsmarta.
            På så vis skapas en marknad som är möjlig också för övriga att
            gå vidare på.
          </note>
          <note>
            Elektrifieringen har varit uppe i diskussionen. Det är en av
            många vägar framåt i omställningen. Men för att det ska var möjligt
            att anträda just den vägen fordras en utbyggd laddinfrastruktur.
            Det är inte elbrist i det här landet. Det är brist på laddpunkter.
            Det är problemet. Det är distributionsnätet som är för klent och
            dåligt.
          </note>
          <note>
            Det är dessutom omhöljt av ett regelver k som gör att vi exempelvis
            inte kan använda den infrastruktur som finns för ljuspunkter,
            alltså vägbelysning, för att samtidigt ladda fordon. Vi har själva
            snärjt in oss i ett regelverk av tillämpningar som gör att till
            synes rätt logiska och enkla lösningar inte blir gångbara.
          </note>
          <note>
            Centerpartiet tror både på marknad och på teknikutveckling. Vi
            vill se nya marknadsmodeller växa fram som ökar möjligheten att
            ladda sitt fordon på olika platser, vid olika laddpunkter och
            med hjälp av olika operatörer.
          </note>
          <note>
            Varför är det då så krångligt, som nyss beskrevs här i debatten?
            Det beror på att vi har skaffat oss en juridik och ett regelverk
            kring just detta som sätter hinder för till exempel bostadsrättsföreningar
            och samfällighe ­ ter att agera logiskt gentemot sina bostadsrättsinnehavare
            att bygga ut en laddinfrastruktur på gemensamma parkeringsplatser.
            Onödiga och otydliga regler är det absolut sista som behövs om
            vi ska klara omställningen av svensk fordonsflotta och väg- och
            järnvägstrafik.
          </note>
          <note>
            Framför man ett fordon är man också rätt snabbt i behov av en
            parkeringsplats. Även här sätter befintliga regler, juridik och
            tolkningar hinder i vägen. Det är i dag inte möjligt att till
            exempel differentiera en avgift för att parkera utifrån fordonets
            miljöegenskaper. Om vi ger kommunerna den möjligheten får vi ytterligare
            en kraft som driver på och styr i rätt riktning.
          </note>
          <note>
            Denna och motsvarande ändringar i befintliga regelverk kommer
            att bana väg för Sverige att nå sina klimatmål, och då kan både
            landsbygd och stora och små städer vara med och vara miljöer för
            detta genom regelröjning.
          </note>
          <note>
            Fru talman! En vanlig bil i Sverige står stilla 97 procent av
            tillgänglig tid. Den nyttjas alltså ungefär 3 procent av tillgänglig
            tid. Det är givetvis en bra affär för bilhandlarna men en väldigt
            dålig affär för den som äger en bil. Genom att dela bilen med
            andra kan var och en bidra till ett mer effektivt utnyttjande
            av resursen fordon.
          </note>
          <note>
            Bilpooler är ytterligare ett exempel på ett resursutnyttjande
            som ökar både människors mobilitet och deras tillgänglighet till
            utbildning, arbetsmarknad och sociala kontakter. Bilpooler innebär
            mindre åtgång av mark och utrymme, och det är ett effektivt resursutnyttjande.
          </note>
          <note>
            Men även på detta område släpar regelverket efter. Vi har ett
            regelverk som inte bejakar delningsekonomi. Om det då är definitionen
            bilpool som saknas klarar inte moms, skatteregler och annat att
            hänga med. Center ­ partiet har därför konkret i en motion i betänkandet
            lagt fram att även detta är ett område där man måste röja väg
            för en smartare omställning.
          </note>
          <note>
            Fru talman! Mobila kranar lyftes fram tidigare i ett anförande
            av Sten Bergheden, som jag kan instämma i. Vad är då mobila lyftkranar?
            Det är ett vanligt förekommande fordon i vårt samhälle som vi
            sällan lägger märke till. De är dock en absolut förutsättning
            för att samhället ska fungera. Vi märker dem sällan därför att
            de inte gör så mycket väsen av sig, men de är tunga och skrymmande,
            och de behöver komma fram på ett vägnät – inte sällan i samband
            med snabba lyft kopplade till olyckor.
          </note>
          <note>
            Problemet för dem i dag är just det som Bergheden beskrev: ett
            snårigt regelverk med olika väghållare som behöver ge sitt tillstånd
            för att man ska kunna komma fram och utföra det arbete som förväntas.
            Här finns ett tillkännagivande, och vi förväntar oss givetvis
            från riksdagen att regeringen så snabbt som möjligt röjer upp
            även när det gäller detta hinder.
          </note>
          <note>
            Avslutningsvis, fru talman, handlar det om vinterväghållningen.
            Vi är på väg in i vår och sommar, även om det dröjer. Men i dag
            är vinterväghållningen på en del samfällt förvaltade enskilda
            vägar i vårt land under all kritik. Det beror inte på något vis
            på att de som är delägare i vägsamfälligheten och bor längs med
            vägen är snåla eller omoderna eller vill ha det på det här viset.
            Det beror på en dålig upphandling av det statliga Trafikverket
            historiskt, i synnerhet i norra Sverige. Det har trasslat till
            livet för människor som bor vid dessa vägar och som förväntar
            sig service av räddningstjänst, hemtjänst och annat. De kan inte
            delta i gemensamma upphandlingar. Även på det här området förväntar
            sig Centerpartiet en rask regelröjning från regeringens sida.
          </note>
          <note>
            Centerpartiet står självklart bakom samtliga sina reservationer
            i men yrkar i detta sammanhang bifall till reservation 3, Möjlighet
            till fossilfri laddning.
          </note>
          <note>
            Anf. 45 JENS HOLM (V) replik:
          </note>
          <note>
            Fru talman! Det är precis så som Anders Åkesson var inne på:
            It kan kallas för det femte transportslaget. Det är verkligen
            någonting vi borde satsa mer på. Av den anledningen har Anders
            Åkesson fått ett omnämnande i min senaste bok, Pandemin som möjlighet.
          </note>
          <note>
            Vi är även överens om synen på de försämringar som gjordes gällande
            fordonsbesiktningen. Anders Åkesson har helt rätt; det här har
            inte med marknaden att göra, utan det här är slappt rätt igenom
            från regeringens sida. Man släpper alltså igenom försämrade krav
            på fordonsbesiktningen så att Sverige nu ligger längst ned bland
            EU-länderna avseende dieselfordon, partikelmätning och annat.
            Där är vi helt överens.
          </note>
          <note>
            När det gäller det dokument som Anders Åkesson har varit medförfattare
            till är vi kanske inte helt överens. Det är infrastrukturpropositionen,
            som presenterades i förra veckan.
          </note>
          <note>
            De 799 miljarder kronor som finns i propositionen kommer inte
            att räcka till för att både bygga nya stambanor för höghastighetståg,
            färdigställa Norrbotniabanan i tid, bygga dubbelspår längs Norrlandskusten
            och fyrspår mellan Stockholm och Uppsala, upprätthålla och rusta
            upp våra regionspår, bygga extraspår utanför Alingsås och så vidare.
            Underhållsskulden, åtminstone inom järnvägssystemet, kommer inte
            att betalas av.
          </note>
          <note>
            Propositionen har tagits fram nu, då vi har helt nya klimatkrav
            på transportsektorn. Med anledning av det skulle jag vilja fråga
            Anders Åkesson: På vilket sätt har klimatmålet för transportsektorn
            fått fullt genomslag i infrastrukturpropositionen?
          </note>
          <note>
            Anf. 46 ANDERS ÅKESSON (C) replik:
          </note>
          <note>
            Fru talman! Tack, Jens Holm, för omnämnandet i Holms bok! Det
            känns glädjande, och jag är glad att Jens Holm och därmed, som
            jag uppfattar det, också Vänsterpartiet numera omfattar uppfattningen
            att it är värt att betrakta som ett femte transportslag. Det är
            en utomordentligt stor problemlösare och möjliggörare för ett
            effektivare transportsystem.
          </note>
          <note>
            Just transporteffektivitet, klimatlagstiftning med mera finns
            omnämnt på ett otal ställen i den infrastrukturproposition som
            strax ska hanteras i riksdagens trafikutskott.
          </note>
          <note>
            Där lyfts också fram tydligt men inte konkret – för det gör det
            aldrig i en proposition, och det vet Jens Holm – en mycket stor
            tilltro till att transporteffektivitet också ska kunna uppstå
            för längre och tyngre fordon både på väg och på järnväg. Det gäller
            även bättre och mer effektivt fungerande omlastningar mellan väg,
            sjöfart och järnväg för att använda de tre huvudsakliga landtransportslagen
            på det mest effektiva sättet där de gör störst nytta.
          </note>
          <note>
            Oavsett om det är en människa eller ett kolli – ibland är inte
            skillnaden så stor – är det en hel resa från dörr till dörr, och
            den omfattar i princip alltid en rad olika transportslag. Det
            är ett system som måste hänga ihop.
          </note>
          <note>
            Är det tillräckligt mycket pengar med 799 ½ miljard? Det är alltså
            inte bara 799, utan en halv miljard till. Dessutom finns en rad
            tillkommande intäkter via vägavgifter och annat. Den dagen, fru
            talman, går solen aldrig upp när Jens Holm kommer att tycka att
            det är tillräckligt mycket pengar i en infrastrukturproposition.
          </note>
          <note>
            Anf. 47 JENS HOLM (V) replik:
          </note>
          <note>
            Fru talman! Jodå, den solen, Anders Åkesson, går upp varje dag
            i Norge, till exempel. Där har man avsatt 1 200 miljarder norska
            kronor i sin infrastrukturproposition. Och det är precis samma
            planperiod som vi har i Sverige.
          </note>
          <note>
            Man skulle också kunna tänka sig att man lyfter ut planerna för
            nya stambanor för höghastighetståg ur den ordinarie planeringen
            och gör detta som ett separat lånefinansierat projekt. Då skulle
            medel frigöras för andra viktiga projekt inom den befintliga ramen,
            och man skulle också kunna bygga de nya stambanorna snabbare.
            Det föreslås inte i denna proposition.
          </note>
          <note>
            Alla detaljer ska inte finnas i en infrastrukturproposition.
            Men när vi har ett klimatramverk på plats och detta är den första
            infrastrukturpropo ­ sition som läggs fram efter det kanske man
            ändå ska vara beredd att ompröva en del gamla projekt som ligger
            inom nuvarande planering. Jag tänker på stora motorvägsprojekt
            som kostar väldigt mycket pengar och som kommer att leda till
            ökade utsläpp och som avfärdas av vår expertmyndighet Naturvårdsverket.
            Ett exempel här i Stockholm är Tvärförbindelse Södertörn.
          </note>
          <note>
            Jag tänker också att man kanske måste lyfta upp de hållbara trafikslagen
            mycket tydligare än vad man har gjort tidigare. Jag tänker faktiskt
            på en sådan sak som cykling – jag vet att både jag och Åkesson
            tycker att det borde vara ett trafikslag i sig. Men jag ser inte
            någon särskild prioritering av utbyggnad av cykelinfrastruktur.
            Jag ser inga aviseringar om att väg ­ lagen ska ändras så att
            man kan bygga cykelinfrastruktur oberoende av befintliga bilvägar
            etcetera. Jag ser ingen ny finansieringsmodell vid sidan av stadsmiljöavtalen,
            som är helt och hållet otillräckliga.
          </note>
          <note>
            Infrastrukturpropositionen är inte tillräcklig – den saken är
            klar. Åkesson får gärna överbevisa mig.
          </note>
          <note>
            Anf. 48 ANDERS ÅKESSON (C) replik:
          </note>
          <note>
            Fru talman! Tids nog kommer vi att ha en väldigt intressant diskussion
            här i kammaren om just infrastrukturpropositionen. Den ska ju
            så sakta vandra genom utskott och riksdag för att vinna laga kraft,
            så att det finns ett mandat för regeringen att arbeta vidare inom
            ramen för anslagna medel och med de direktiv framåt som propositionen
            innebär. Det är så trafikplanering går till i vårt land, fru talman.
          </note>
          <note>
            Vart fjärde år lyfts en tung proposition i Sveriges riksdag.
            Den ger ett mandat att arbeta vidare. Regeringen ger direktiv
            till Trafikverket att utifrån den ta fram ett konkret förslag
            till nationell plan.
          </note>
          <note>
            I den proposition som strax ska hanteras finns väldigt mycket
            på klimatområdet tydligt angivet. Klimatmålen är inskrivna och
            står orubbligt fast. De ska styra och gälla. Frågan är sedan hur
            man gör detta på det mest effektiva sättet.
          </note>
          <note>
            Vi ska gemensamt jobba med detta i Sveriges riksdag, i regeringen,
            i landets kommuner och regioner, som har att genomföra och förvalta
            mycket stora delar av detta, och även i Trafikverket.
          </note>
          <note>
            Jag hörde för övrigt ett inslag i dagens P1-sändning där en forskare
            vid Statens väg- och trafikforskningsinstitut faktiskt tyckte
            att intentionerna i propositionen var bra. Nu kommer jag inte
            på hennes namn, men hon väntade på konkretionen. Ja, den kommer
            ju i nästa steg.
          </note>
          <note>
            Är då 899,5 miljarder tillräckligt? Det är mindre än 1 200 norska.
            Men då ska man bära med sig att kostnadsläget är högre i Norge
            både av topografiska och av andra skäl. Man ska också bära med
            sig, fru talman, att under en planperiod brinner ungefär 50 miljarder
            av anslagna medel upp i okontrollerad kostnadsutveckling. Om vi
            får hejd på den har vi drygt 4 miljarder om året att bygga cykelvägar
            för, fru talman.
          </note>
          <note>
            Anf. 49 MAGNUS JACOBSSON (KD):
          </note>
          <note>
            Fru talman! Jag vill inleda med att säga att vi står bakom alla
            våra reservationer men att vi för tids vinning yrkar bifall enbart
            till reservation 5.
          </note>
          <note>
            Fru talman! Sverige har som mål att CO 2 -utsläppen ska sjunka
            med 30 procent till 2030. EU har som mål att koldioxidutsläppen
            ska sjunka med 55 procent till 2030. Och våra grannländer har
            som mål att CO 2 -utsläppen ska minska med 50 – 55 procent.
          </note>
          <note>
            Låt mig vara tydlig! Det finns inget i regeringens politik som
            tyder på att vi kommer att leva upp till våra egna mål. Det finns
            inte heller något i regeringens politik som tyder på att vi kommer
            att leva upp till EU:s eller våra grannländers mål. Skälet till
            detta är att regeringen låter Miljöpartiet styra hela miljöpolitiken,
            och de utgår inte från verkligheten när de försöker lösa problemen.
          </note>
          <note>
            Under en längre tid har man försvårat för flyget, försvårat för
            vägtrafikanter och talat gott om sjöfarten men inte underlättat
            för överföring av gods till sjöfart. Det enda område man i praktiken
            har satsat på är järnväg. Och trots att vi nu har haft en regering
            som satsar stort på järnväg ser vi inga större förändringar i
            balansen mellan järnväg och väg.
          </note>
          <note>
            Fru talman! Det är inte så konstigt, då alla som jobbar med trafik
            vet att vägen är bassystemet i det svenska infrastruktursystemet.
          </note>
          <note>
            Nu hör vi hur företrädare för Miljöpartiet vill gå fram med mer
            straffande åtgärder i form av högre bränslepriser. Inte heller
            detta kommer att fungera då medborgarna inte kommer att acceptera
            ett bränslepris på 50 kronor per liter. Och oavsett pris är det
            alldeles för många som är beroende av bilen för att klara vardagen.
            Miljöpartiets politik är helt enkelt orealistisk.
          </note>
          <note>
            Fru talman! Vägen är Sveriges viktigaste transportslag. Cirka
            90 procent av alla transporter i vårt land sker på väg. Väl utvecklade
            vägar har gett alla delar av Sverige goda förutsättningar att
            utvecklas, och ett fungerande vägnät binder oss samman som nation.
            Det är därför viktigt att vi fortsätter att utveckla vårt vägnät.
          </note>
          <note>
            Vi vet att Sveriges befolkning ökar, vilket leder till att fler
            använder våra vägar. Vi vet också att nya handelsmönster med mer
            näthandel leder till fler kortare godstransporter. Och vi ser
            hur stora investeringar längs med Norrlandskusten leder till behov
            av bättre infrastruktur. Vägen är och kommer att vara Sveriges
            viktigaste transportsystem för lång tid framöver.
          </note>
          <note>
            Vi vet också att dagens transportsystem släpper ut stora mängder
            CO 2 . Genom att ta fram en bra strategi för miljövänliga transporter
            kan vi fortsätta att dra nytta av vägens fördelar utan att vi
            försämrar vår miljö.
          </note>
          <note>
            Fru talman! Elvägar, laddstolpar för bil, laddstolpar för lastbil,
            vätgasstationer, biobränsle, överföringskapacitet i fråga om el
            och mer kapacitet i fråga om elproduktion, inklusive kärnkraft,
            är olika exempel på teknik som gör att vi kan utveckla våra vägar
            till ett miljövänligt transportsystem.
          </note>
          <note>
            För att detta ska komma till stånd är det viktigt att regeringen
            fokuserar på ny teknik men också att man ser över pumplagen så
            att fler bränslen samt el blir godkända bränslen inom denna lag.
          </note>
          <note>
            Avseende elvägar är det viktigt att vi skyndsamt får till den
            nordiska triangeln samt ett fungerande stråk längs med Norrlandskusten.
            En sådan investering kan få stora effekter på fordonssektorns
            CO 2 -utsläpp.
          </note>
          <note>
            Fru talman! Vi tror att det behövs ekonomiska styrmedel som uppmuntrar
            människor att göra bra miljöval. Det är dock viktigt att denna
            typ av styrmedel varar över tid så att det inte blir etanolsatsningar.
          </note>
          <note>
            Vi anser också att man behöver se över fordons- och bränslebeskattningen,
            så att vi får en ny form av beskattning som är miljöstyrande samtidigt
            som den fångar upp utländska chaufförer som i praktiken bedriver
            verksamhet i en illojal konkurrens gentemot våra svenska företagare.
          </note>
          <note>
            Vi anser även att arbetet med att få fram BK4-vägar måste påskyndas.
            Svensk skogsindustri konkurrerar med den finska skogsindustrin.
            Om vi tillåter längre och tyngre fordon förbättrar vi förutsättningarna
            för vårt näringsliv. Sverige är ett väldigt stort land. Billiga
            och effektiva transporter är viktiga för att vi ska kunna fortsätta
            att utveckla vår välfärd.
          </note>
          <note>
            Fru talman! Vi ser hur ny teknik håller på att förändra förutsättningar
            inom transportsektorn. Självstyrande fordon, mindre ellastbilar
            som transporterar gods i tätort, drönare som levererar medicin
            och paket samt fordonspooler kommer att förändra våra transportmönster.
          </note>
          <note>
            Det finns dock lite som talar för att ny teknik innebär färre
            transporter. Tvärtom talar det mesta för att den nya tekniken
            snarare leder till mer transporter. Vi ser också hur nya handelsmönster,
            exempelvis näthandel, förändrar transportbehovet. Det är frågor
            som vi kommer att vara tvungna att följa över tid.
          </note>
          <note>
            Det är också viktigt att dra nytta av teknik för att skapa respekt
            för regelverk. Digitaliserade hastighetsskyltar gör att man kan
            ändra hastighet på enskilda vägsträckor utifrån tid på dygnet,
            väderlek och trafikintensitet, vilket i sig leder till större
            respekt för hastighetsgränserna.
          </note>
          <note>
            Fru talman! Vi har fått information om att de nya reglerna för
            miljöutsläpp vid kontrollbesiktning har försämrats, vilket gör
            att vi i Sverige har lägre krav på våra utsläpp än övriga EU.
            Detta är inte bra, eftersom utsläppen skadar både miljön och enskilda.
          </note>
          <note>
            Ett annat problem som vi önskar uppmärksamma är den kriminella
            användningen av fordonsmålvakter. De 100 mest skuldsatta målvakterna
            hade i februari 2018 en sammanlagd skuld om 367,6 miljoner kronor.
            Dessa 100 gäldenärer var samtidigt ägare till 25 000 fordon. Vi
            hoppas att regeringen återkommer med förslag som bromsar denna
            form av kriminalitet.
          </note>
          <note>
            Fru talman! Om jag hade varit bättre på att sjunga hade jag sjungit
            vägens lov. Nu är jag inte så bra på att ta ton, så jag får nöja
            mig med att travestera Bibeln: En bra infrastruktur bygger på
            fungerande flyg, sjöfart, järnväg och väg, och störst av dem är
            vägen.
          </note>
          <note>
            Anf. 50 HELENA GELLERMAN (L):
          </note>
          <note>
            Fru talman! Jag vill börja med att säga att jag står bakom alla
            våra reservationer, men för att vinna tid yrkar jag bifall endast
            till reservation 27.
          </note>
          <note>
            Fru talman! I dag debatterar vi trafikutskottets betänkande 9
            Väg - och f ordon sfrågor . Sverige, EU och hela världen står
            inför sin kanske största utmaning i modern tid: klimatförändringar.
            Det är en gemensam utmaning som kräver samarbete för att lösas.
            Sverige som ett av de länder som har bäst förutsättningar att
            gå före och visa vägen i klimatomställningen måste i samverkan
            använda sig av sina samlade resurser för att driva på utveck ­
            lingen.
          </note>
          <note>
            Riksdagen har satt upp klimatmål om nettonollutsläpp 2045. Utsläppen
            från våra transporter ska 2030 ha minskat med 70 procent jämfört
            med 2010. Det är verkligen utmanande mål, och vägtransporterna
            står i centrum. De står för drygt 90 procent av de koldioxidutsläpp
            som ingår i klimatmålet, så det är här vi måste fokusera om vi
            ska nå de krävande målen.
          </note>
          <note>
            Samtidigt anser vi i Liberalerna att klimatomställningen måste
            ske i en växande ekonomi. Klimatomställningen kommer att kräva
            nya lösningar, ny teknik och innovationer. Det kräver en god ekonomi
            och ett näringsliv som har råd att ställa om. Vårt näringsliv
            måste vara konkurrenskraftigt, och våra transporter måste därför
            också ske på ett effektivt sätt. Ett av politikens viktigaste
            bidrag till klimatomställningen är att ge långsiktiga, stabila
            spelregler så att företag får randvillkor som de kan planera efter.
          </note>
          <note>
            Hur når vi då en fossilfri fordonsflotta? Liberalerna anser att
            satsningar på forskning som till exempel Fordonsstrategisk Forskning
            och Innova ­ tion, FFI, och samarbete mellan universitet och näringsliv
            är viktiga pus ­ selbitar. Vi tror också på att förorenaren ska
            betala och att staten vid snab ­ ba teknikomställningar kan behöva
            underlätta omställningen med tidsbe ­ gränsade insatser.
          </note>
          <note>
            Den enskilt viktigaste åtgärden för att nå klimatmålen är att
            elektrifiera vägtransporterna. Globalt sker ett stort teknikskifte,
            och Sverige kan visa att det går att ställa om och samtidigt ha
            en växande ekonomi.
          </note>
          <note>
            Vi har ungefär 5 miljoner personbilar i Sverige. Förra året,
            2020, såldes det 100 000 laddbara bilar, vilket var rekordmånga.
            Med den takten tar det 50 år att byta ut fordonsparken. Klimatmålen
            ger oss tio år att sänka utsläppen med 70 procent till 2030, medan
            vi har 25 år på oss, till 2045, att ta bort dem.
          </note>
          <note>
            Detta innebär att vi måste driva på utvecklingen för att snabbare
            kunna byta ut de fossildrivna fordonen. För att få en ökad försäljning
            av laddbara bilar står vi bakom bonus – malus-systemet. Vi vill
            också se ett ökat klimatfokus i förmånsvärdessystemet för tjänstebilar.
          </note>
          <note>
            Liberalerna vill ytterligare öka antalet laddplatser vid flerbostadshus
            och parkeringsplatser av den enkla anledningen att bilägare måste
            kunna ladda sin bil där de bor – annars köper de inte en laddbar
            bil. Vi tror att antalet laddplatser riskerar att bli en begränsande
            faktor för elektrifieringen av fordonsflottan och därmed också
            för att nå klimatmålen.
          </note>
          <note>
            Denna omställning kräver leveranssäkrad elektricitet. Det är
            inte en del av det här betänkandet men kanske den mest komplexa
            och viktigaste pusselbiten för att Sveriges klimatmål ska nås.
            Här spelar kärnkraften en avgörande roll.
          </note>
          <note>
            En personbils livslängd är i snitt 17 år, och därför behövs fossilfria
            bränslen för att minska utsläppen från dagens bensin- och dieseldrivna
            bilar. Inblandningen av fossilfria drivmedel genom reduktionspliktssystemet
            spelar här en avgörande roll. Samtidigt är det viktigt att det
            sker i en takt som är tillräckligt hög och samtidigt inte chockhöjer
            bränslepriserna. Produktionen av fossilfria drivmedel måste gå
            i takt med behovet.
          </note>
          <note>
            Liberalerna tog initiativet till elektrifieringskommissionen
            vars huvudsyfte är att elektrifiera de tunga transporterna på
            väg. Kommissionen ska till hösten föreslå en handlingsplan för
            hur elektrifieringen kan genomföras för tunga transporter. Parallellt
            görs bland annat en utredning om de lagliga möjligheterna att
            införa elvägar.
          </note>
          <note>
            Det senaste året har vi glädjande nog sett flera eldrivna lastbilar
            komma ut på marknaden. Liberalerna vill underlätta utvecklingen
            av laddinfrastruktur vid depåer och omlastningscentraler samt
            längs våra vägar och följer därför noga de piloter som vi har
            initierat och som ska genomföras 2021 och 2022.
          </note>
          <note>
            Genom att tillåta längre lastbilar på en större del av vårt vägnät
            skulle vi snabbt kunna få effektivare transporter, mindre utsläpp
            och högre trafiksäkerhet eftersom färre lastbilar då skulle trafikera
            våra vägar. Detta sker i Finland med goda resultat, och Liberalerna
            vill underlätta för längre lastbilar även i Sverige.
          </note>
          <note>
            Stora delar av vårt vägnät byggdes för drygt 60 år sedan. Ett
            eftersatt underhåll gör att stora delar av vårt vägnät behöver
            rustas upp. Det gäller inte minst möjligheten att tillåta tyngre
            lastbilar på en större del av vårt vägnät. Transporterna måste
            fungera hela vägen från start till destination. Vägarnas bärighet
            har också stor betydelse för mobila lastkranar, en viktig funktion
            inte minst inom byggnation. Här bör Trafikverket också kunna erbjuda
            stöd till kommunerna med tillståndsprocesserna.
          </note>
          <note>
            Jag vill i likhet med mina kollegor Jens Holm och Anders Åkesson
            lyfta upp hur regeringen har sänkt kraven vid utsläppskontrollen
            vid be ­ siktningen. Vi behöver i stället öka utsläppskraven så
            att Sverige på ett trovärdigt vis kan visa att vi kontrollerar
            att fordonens utsläpp håller sig inom bilarnas utsläppsgränser.
          </note>
          <note>
            Det är av vikt att staten fortsätter att ge betydande stöd till
            ägare av enskilda vägar så att vägstandarden kan upprätthållas.
            Det är viktigt att vägnätet fungerar i hela landet , ända ut på
            de mindre vägarna. Om en allmän väg omvandlas till enskild väg
            får det inte innebära att statens kostnader läggs över på ägarna
            av vägarna.
          </note>
          <note>
            Alla ska kunna röra sig på allmänna platser oavsett funktionsvariation.
            Jag anser att regeringen måste se till att åtgärder vidtas för
            att säkra framkomligheten för personer med synnedsättning vid
            transporter.
          </note>
          <note>
            Fru talman! För de flesta människor känns självkörande bilar
            som ren science fiction, till exempel att en förarlös bil hämtar
            dig på morgonen vid ditt hem och kör dig till kollektivtrafiken.
            Tekniken är inte färdigutvecklad än, men de flesta fordonstillverkare
            utvecklar tekniken i snabb takt. Och i USA görs redan tester med
            förarlösa taxibilar.
          </note>
          <note>
            Självkörande bilar kan revolutionera hur varor och människor
            transporteras. Det innebär också att de kommer att förändra hur
            vi bygger och utformar vägar och tätorter. En successiv introduktion
            av självkörande bilar kräver politiska beslut som gör det möjligt
            att utföra storskaliga tester i verklig miljö genom en samverkan
            av olika samhällsaktörer.
          </note>
          <note>
            År 2015 togs en allsidig rapport fram om införandet av självkörande
            fordon i Sverige. Men den som plattform anser jag att regeringen
            bör ta fram en strategi och en handlingsplan för hur självkörande
            bilar ska intro ­ duceras i samhället. Mot den bakgrunden yrkar
            jag bifall till reserva ­ tion 27.
          </note>
          <note>
            Anf. 51 ELIN GUSTAFSSON (S):
          </note>
          <note>
            Fru talman! Vi debatterar i dag betänkande TU9 om väg- och fordonsfrågor
            med hela 190 yrkanden från den allmänna motionstiden. Jag vill
            börja med att yrka bifall till förslaget i betänkandet och avslag
            på reserva ­ tionerna.
          </note>
          <note>
            Betänkandet rör, som vi har hört tidigare, allt från automatisering,
            vinterväghållning, enskilda vägar, motorhobbyn, bilpooler och
            en fossilfri fordonsflotta till tyngre och längre fordon med mera.
          </note>
          <note>
            Fru talman! Regeringen har ett tydligt mål om att Sverige ska
            bli det första fossilfria välfärdslandet. Det handlar om att bygga
            ett jämlikt och hållbart land från Haparanda i norr till Ystad
            i söder. En stor del av arbetet med att minska de totala utsläppen
            så att vi faktiskt når nettonoll 2045 måste göras inom trafikutskottets
            område och inte minst inom det område vi debatterar i dag, nämligen
            väg och fordon. Transportsektorn står för nära en tredjedel av
            Sveriges utsläpp av växthusgaser, och transportsystemets omställning
            är därför också central om de långsiktiga klimatmålen ska nås.
          </note>
          <note>
            Genom 2020 års budgetproposition blev klimatmålet för inrikes
            transporter 2030 ett etappmål inom de transportpolitiska målen.
            Att vägtrafiken ställs om och blir hållbar är viktigt för att
            klara omställningen och bygga hela Sverige starkt för framtiden.
          </note>
          <note>
            Vi måste ändra våra beteenden i hur vi förflyttar oss, och i
            stora delar av landet behöver mycket av vägtrafiken flyttas över
            till exempelvis järnväg och sjöfart. Men i andra delar av landet
            vet vi att vägarna är enda sättet att ta sig fram till jobb, skola
            och fritidsaktiviteter och inte minst för godset. Vi måste se
            dessa skillnader och planera infrastrukturen utifrån de olika
            förutsättningar som finns i vårt land. Så kan vi bo och leva både
            i stad och på landsbygd och samtidigt vara en del av omställningen.
          </note>
          <note>
            Fru talman! Med anledning av att det måste vara möjligt med en
            klimatomställning i hela landet vill jag därför särskilt uppmärksamma
            arbetet med elektrifiering och elvägar som är en del av betänkandet.
            Precis som vi hörde tidigare är e lektrifieringskommissionens
            arbete nu i full gång . Kommissionen ska vara ett rådgivande organ
            för löpande utbyte av erfarenheter mellan regeringen och företrädare
            för exempelvis näringsliv, intresseorganisationer, forskningsinstitut,
            högskolor och universitet samt inte minst kommuner och regioner.
          </note>
          <note>
            Vi socialdemokrater prioriterar en modern, rättvis och hållbar
            transportpolitik som bidrar både till klimatomställningen och
            till att stärka konkurrenskraften. Men för att klara det behöver
            vi i Sverige göra det vi är bäst på, nämligen samarbeta. Inte
            minst politik och näringsliv behöver kroka arm ännu mer för att
            omställningen ska gå snabbare.
          </note>
          <note>
            Både Fossilfritt Sverige och e lektrifieringskommissionens arbete
            är bra exempel på hur vi samarbetar i praktiken för att skynda
            på omställningen och ta till vara allas kompetenser. Hösten 2020
            utsåg dessutom regeringen en särskild utredare som ska analysera
            och föreslå hur en reglering av elvägar kan utformas och hur drift
            och underhåll av elvägar kan finansieras.
          </note>
          <note>
            Jag vill också nämna att de försöksverksamheter som redan bedrivs,
            och ska bedrivas, på olika platser i landet när det gäller elvägar
            är viktiga. I höstas kunde jag exempelvis välkomna infrastrukturministern
            till min egen hemstad Lund , där det just nu pågår ännu ett elvägsprojekt.
          </note>
          <note>
            Nationellt har vi även igång ett arbete med en elektrifieringsstrategi
            , som beräknas vara klar t i slutet av året. Strategin syftar
            till att ta ett helhetsgrepp om förutsättningarna i energisektorn
            för att möjliggöra en ökad elektrifiering. Det är tydligt att
            vi måste fortsätta att främja denna utveck ­ ling så att vi kan
            gå från försök till fullt utbyggd infrastruktur.
          </note>
          <note>
            Fru talman! Regeringens fokus är tydligt. Vi jobbar på alla fronter
            för att säkerställa att arbetet med omställningen kan skyndas
            på. Elektrifieringen är en av flera viktiga delar.
          </note>
          <note>
            När det gäller den del av betänkandet som rör en fossilfri fordonsflotta
            vill jag även nämna att det i Klimatpolitiska rådets rapport från
            mars i år framgår att transporternas utsläpp måste minska med
            minst 8 procent per år för att målet för inrikes transporter till
            2030 ska uppfyllas. För att klara detta måste vi bygga en fungerande
            infrastruktur med el längs våra vägar, laddstationer samt tankstationer
            för bränslen som biogas och vätgas. Det handlar om infrastruktur
            för att fossilfria alternativ ska fungera och om hur tunga fordon
            transporteras i hela landet.
          </note>
          <note>
            Fru talman! Ett annat viktigt perspektiv när det gäller klimatutmaningen
            och Sveriges konkurrenskraft är arbetet med den nationella godstransportstrategin
            som regeringen levererade under förra perioden och även beslutet
            om högre bärighetsklass med 74 ton. Just nu byggs vägnätet för
            bärighetsklassen BK4 ut steg för steg. Jag vill understryka att
            bärighet för 74 ton är bra för industrin, klimatet och miljön,
            men de t bidrar även till att effektivisera transportsystemet.
            Jag vill också nämna att arbetet med att förbättra förutsättningarna
            för de enskilda vägarna är viktig t i hela landet.
          </note>
          <note>
            Fru talman! Utan att föregå debatten om infrastrukturpropositionen
            vill jag också säga hur glädjande det är att det inom ramen för
            den nya propositionen föreslås en ekonomisk ram som innebär utökade
            möjligheter att stärka vägunderhållet, vilket behövs för att möta
            de behov som finns på såväl högtrafikerade som lågtrafikerade
            vägar. Det kommer att skapa förutsättningar för en hög nivå på
            vägnätets standard och tillförlitlighet.
          </note>
          <note>
            Fru talman! Jag vill också lyfta upp problemet med bilmålvakter
            som behandlas i betänkandet. Det handlar alltså om personer utan
            tillgångar som låter sig registreras som ägare av fordon i stället
            för fordonets verklige ägare. Detta kostar staten miljardbelopp
            samtidigt som fordonen används i kriminell verksamhet. För att
            stävja förekomsten av bilmålvakter tillsatte regeringen hösten
            2019 en utredning med uppdrag att se över befintliga regelverk
            och föreslå åtgärder. Jag konstaterar att utredningen nu har varit
            ute på remiss, och vi ser fram emot att det kan landa i åtgärder
            som stoppar denna illegala verksamhet.
          </note>
          <note>
            Fru talman! Nu måste vi fortsätta att göra allt vi kan för att
            bekämpa pandemin, och vi måste skapa ett bättre samhälle efter
            corona. Vi socialdemokrater för en politik som tar ansvar för
            klimatet, industrin och konkurrenskraften. Men vi tar också ansvar
            för jobben, trafiksäkerheten och inte minst för att hela landet
            ska leva.
          </note>
          <note>
            Anf. 52 JENS HOLM (V) replik:
          </note>
          <note>
            Fru talman! Jag väntade på att Elin Gustafsson skulle ta upp
            fordonsbesiktningen , eftersom det är en viktig del i det här
            betänkandet.
          </note>
          <note>
            Det är flera partier som har lyft upp det djupt problematiska
            i att regeringen i maj 2018 lät Transportstyrelsen sänka normerna
            för miljökontroll vid fordonsbesiktningen. Nu är det bara hälften
            så många bensinbilar som får underkänt vid en sådan kontroll,
            och bara en tredjedel så många dieselbilar får underkänt av miljöskäl
            vid fordonsbesiktningen.
          </note>
          <note>
            Man mäter partikelutsläpp mycket sämre. Äldre dieselbilar är
            undantagna. Man förhåller sig inte längre till fordonets OBD-system.
            Det är tre konkreta exempel. Samtidigt ser vi att andra länder
            i Europa har höjt miljökraven vid fordonsbesiktning.
          </note>
          <note>
            Jag vill fråga Elin Gustafsson följande: Hur kunde det bli så
            här? Hur kunde Sverige bli ett av de sämsta länderna avseende
            miljökontroll vid fordonsbesiktning, och när ger regeringen Transportstyrelsen
            ett uppdrag att ta fram nya regler så att vi får den bästa tänkbara
            miljökontrollen vid fordonsbesiktning? För det ska vi ha i Sverige.
          </note>
          <note>
            Anf. 53 ELIN GUSTAFSSON (S) replik:
          </note>
          <note>
            Fru talman! Tack, Jens Holm, för frågan!
          </note>
          <note>
            Jag försökte vara väldig t tydlig i mitt anförande om alla de
            olika åtgärder som regeringen gör för att vi ska bidra till en
            snabbare omställning.
          </note>
          <note>
            Det råder inget tvivel om att regeringen har som tydlig inriktning
            att vi ska bli det första fossilfria välfärdslandet. Vi ska på
            område efter område röra oss mot att bidra till att omställningen
            går snabbare och att fler aktörer är med i den.
          </note>
          <note>
            Självklart ska vi också ha regelverk som bidrar till att göra
            det enklare att vara en del av denna omställning. Det pågår ju
            ett arbete för att inte minst besiktningen ska bli mer träffsäker
            men också rättssäker. Vi ska självklart ha regelverk som inte
            gör det svårare för människor i vårt land att bidra till omställningen.
          </note>
          <note>
            Jag nämnde en rad andra åtgärder som vi gör utöver besiktningen
            som är viktiga för att skynda på omställningen. Jag vill också
            understryka att Sverige inte minst internationellt – Jens Holm
            lyfte ju fram det internatio ­ nella perspektivet – har tagit
            ledartröjan när det gäller den gröna omställ ­ ningen, inte minst
            inom transportsektorn.
          </note>
          <note>
            Men självklart måste vi se till att besiktningssidan hänger med.
            Där pågår som sagt ett arbete för att det ska bli mer träffsäkert
            och rättssäkert.
          </note>
          <note>
            Anf. 54 JENS HOLM (V) replik:
          </note>
          <note>
            Fru talman! Det spelar liksom ingen roll hur många gånger socialdemokrater
            och miljöpartister upprepar att vi ska bli världens första fossilfria
            välfärdsland, att vi ska minska utsläppen och nå våra klimatmål
            och så vidare om man inte agerar i akt och mening att åstadkomma
            det. Jag tycker inte att man gör det.
          </note>
          <note>
            Fordonsbesiktningen är en liten del av det stora miljö- och klimatarbete
            som behöver göras i Sverige. Då är det väldigt förvånande att
            en S-MP-regering tillåter sänkta miljökrav i stället för att höja
            miljökraven vid fordonsbesiktning. Jag får inte ihop det. Hur
            kan vi backa när vi ska avancera? Det förstår inte jag.
          </note>
          <note>
            Då säger Elin Gustafsson att det pågår ett arbete. Vad jag förstår
            har regeringen uppdragit åt Naturvårdsverket och Transportstyrelsen
            att se över detta i vid mening. Men att höja miljökraven vid fordonsbesiktning
            behöver man ingen stor, generell utredning om. Man kan börja med
            att åtminstone se till att vi har de krav som vi hade tidigare,
            för de var bättre.
          </note>
          <note>
            Sedan vill jag självklart att vi ska ha högre standarder än så,
            och det är inte bara vi i Vänsterpartiet som har tagit upp det.
            Flera andra partier i denna kammare har tagit upp det. Fordonsbesiktningsbranschen
            har tagit upp det flera gånger och uppvaktat oss i trafikutskottet.
            Men det händer ju inget.
          </note>
          <note>
            När kommer regeringen att ta initiativ till höjda miljökrav vid
            fordonsbesiktning? Det tycker jag att vi borde få ett svar på.
          </note>
          <note>
            Anf. 55 ELIN GUSTAFSSON (S) replik:
          </note>
          <note>
            Fru talman! Tack, Jens Holm, för dessa ytterligare frågor!
          </note>
          <note>
            Jag vill ändå understryka det jag sa i min första replik och
            även understryka att vi kanske får sansa tonen lite i den här
            debatten.
          </note>
          <note>
            Jens Holm säger att den socialdemokratiska och miljöpartistiska
            regeringen inte verkar tillräckligt i akt och mening att åstadkomma
            en omställ ­ ning. Det är bra att Jens Holm vill mer. Det vill
            jag också. Vi måste gå snabbare fram, och vi måste ta klimathotet
            på allra största allvar här och nu. Men jag tycker att det är
            orättvist av Jens Holm att säga att vi inte agerar i akt och mening
            att bidra till omställningen när jag i mitt anförande har redogjort
            för , och Jens Holm mycket väl känner till , hur vi på område
            efter område bidrar till att Sverige ska ta ledartröjan och med
            konkret handling bidra till omställningen.
          </note>
          <note>
            Jag var också tydlig med att när det gäller besiktningsfrågorna
            måste vi självklart följa dem, och vi ska självklart ha regler
            – generellt, inte bara på besiktningssidan – som uppmuntrar människor
            att vilja och kunna vara en del av omställningen. Och det pågår
            som sagt ett arbete när det gäller den konkreta frågan om besiktning
            för att säkerställa att den blir mer träffsäker och rättssäker.
            Det har jag redan tidigare redogjort för.
          </note>
          <note>
            Jag tycker som sagt att Jens Holm gärna får sansa tonen lite
            och erkänna att det inte är så att vi inte gör något och att vi
            inte rör oss framåt. Vi har redogjort för en rad åtgärder som
            vi gör, men jag hoppas att vi tillsammans och med gemensamma krafter
            ska kunna göra ännu mer och att Jens Holm vill vara med i det
            arbetet.
          </note>
          <note>
            Anf. 56 THOMAS MORELL (SD) replik:
          </note>
          <note>
            Fru talman! Jag får väl ta vid där Jens Holm slutade. Det händer
            inte särskilt mycket i någon fråga, särskilt inte i arbetet för
            att minska vägtrafikens utsläpp.
          </note>
          <note>
            Det finns en väldigt enkel sak att göra för att nå framgång i
            det här. Flera stycken här i kammaren i dag har pratat om 74 ton.
            Man kan effektivisera transporterna genom att lägga mer gods på
            en och samma transportenhet, och då kan vi tillåta en bruttovikt
            på 74 ton. Det är ju jättebra. Men utvecklingen går åt precis
            det andra hållet.
          </note>
          <note>
            Om ledamoten är ute på vägen och tittar på fordonen runt omkring
            har hon säkerligen sett mindre lastbilar med en liten hatt uppe
            på hytten. Det är en sovkabin som är där uppe. De kallas 3,5-tonnare,
            de här bilarna. De lastar någonstans mellan 800 och 1 000 kilo.
          </note>
          <note>
            Väldigt mycket av transporterna som rimligen borde gå på järnväg
            eller på energieffektivare transporter läggs på de här, för här
            finns det inga krav på kör- och vilotider och inga krav på tillstånd
            för internationell trafik. Man flyger under lagens radar, och
            man nyttjar den här typen av transporter för att det är billigt.
          </note>
          <note>
            Det här har jag tjatat om i snart tre års tid: Vi måste komma
            åt den här olagliga verksamheten och se till att det seriösa företagandet
            får möjlighet att verka. Då skapar vi också miljövänliga transporter
            som följer lagstiftningen.
          </note>
          <note>
            Men regeringen är passiv, och det är en näst intill komaliknande
            passivitet.
          </note>
          <note>
            Anf. 57 ELIN GUSTAFSSON (S) replik:
          </note>
          <note>
            Fru talman! Tack, ledamoten Morell, för frågorna!
          </note>
          <note>
            Begreppen duggar tätt här när det gäller att tala om hur regeringen
            arbetar. Vi hör att det är passivitet, att vi sitter på händerna
            och att vi puttar in saker i utredningar.
          </note>
          <note>
            Jag vill återigen understryka för Thomas Morell det jag sagt
            i tidigare debatter med ledamoten: Är det på något område den
            här regeringen verk ­ ligen levererar är det att säkerställa att
            vi har sjyst konkurrens när det gäller yrkestrafiken och främja
            de företag som vill vara med och göra rätt för sig, stå upp för
            sjysta villkor och inte minst bidra till den gröna omställningen.
          </note>
          <note>
            Det jag tycker är mer intressant är att fråga Thomas Morell hur
            Sve ­ rigedemokraterna vill bekämpa de stora och reella miljö-
            och klimathoten. Att peka på regeringen och säga att den inte
            gör någonting på område efter område, särskilt när det gäller
            yrkestrafiken, är missvisande. Det stämmer ju inte. Den här regeringen
            prioriterar klimat och miljö och inte minst sjysta villkor på
            våra vägar.
          </note>
          <note>
            Det som Sverigedemokraterna är skyldiga att ge ett svar på är
            hur ni som parti ser på de faktiska hoten här och nu. Då räcker
            det inte att bara säga att man ska gynna de svenska åkerierna.
            Det ska vi också göra, och det gör vi, men som parti är ni också
            skyldiga att ge en större bild av hur ni vill möta hoten. Detta
            ser vi inte i Sverigedemokraternas politik. På område efter område
            vill ni ju sänka ambitionerna.
          </note>
          <note>
            Ni skriver i er reservation att ni vill se över målet om en fossiloberoende
            fordonsflotta till 2030. Det tycker jag att ledamoten i stället
            borde svara på.
          </note>
          <note>
            Anf. 58 THOMAS MORELL (SD) replik:
          </note>
          <note>
            Fru talman! Låt mig börja med en korrigering. Jag har aldrig
            anklagat regeringen för att arbeta.
          </note>
          <note>
            När det gäller överflyttning av gods är det viktigt att varje
            ton transporteras på ett energieffektivt sätt. Då minskar vi utsläppen.
            Men när godstransporter flyttas bort från järnväg och från energieffektiva
            tunga transportslag som 64-tonsekipage och i stället läggs på
            fordon med en bruttovikt på kanske 40 ton eller i värsta fall
            på fordon som har en totalvikt på 3,5 ton är det klart att man
            får en precis motsatt effekt om man ser till miljöarbetet.
          </note>
          <note>
            Vi vill flytta över transporterna till sjöfart där det är möjligt.
            Och där inte sjöfarten kan ta transporterna vill vi ha upp dem
            på järnväg. Sedan finns lastbilstransporterna, och dem måste vi
            effektivisera så mycket det bara går. Då talar vi om 74 tons bruttovikt.
          </note>
          <note>
            Vi talar också om att möjliggöra en övergång till elektrifierade
            fordon. Men då måste det finnas laddstolpar, och det viktigaste
            av allt är att det finns strömanslutning till stolparna, för annars
            blir de bara dekorationer. Men inte när det gäller något av detta
            lyckas regeringen komma till skott.
          </note>
          <note>
            Jag talar ofta med mina gamla kollegor ute på vägen. De stoppar
            bilar och sätter körförbud på dem – det handlar om bilar som är
            bromslösa eller har dåliga styrleder. Det är gamla sotlok som
            är utsålda från Sverige eller övriga nordiska länder som har tagits
            över av andra. De ligger i Euroklasserna 3, 4 och 5. Det är klart
            att det inte går i rätt riktning med miljöarbetet. Här har regeringen
            ett stort ansvar. Man är för passiv i detta arbete.
          </note>
          <note>
            Anf. 59 ELIN GUSTAFSSON (S) replik:
          </note>
          <note>
            Fru talman! J ag vill bara understryka att det som ledamoten
            säger när det gäller frågan om 74-tonsekipage och det arbete som
            vi behöver göra på våra vägar är en sanning med modifikation.
            Vi bygger ju steg för steg ut BK4. Det redogjorde jag också för
            i mitt anförande. Vi har också tillfört mer resurser under perioden
            när det gäller vägunderhåll för att säkerställa att både det högtrafikerade
            och det lågtrafikerade vägnätet stärks, så att vi underlättar
            att effektivisera för dessa transporter. Detta behöver alltså
            Morell inte ens fundera något kring. Jag tycker att vi kan skingra
            den oklarheten, så att det inte blir någon otydlighet om vad regeringen
            faktiskt gör.
          </note>
          <note>
            Här har vi bedrivit ett stort arbete, och det kommer vi att göra
            även framöver, precis som när det gäller kampen mot de oseriösa
            aktörerna inom yrkestrafiken. Nu är det inte yrkestrafik vi debatterar
            här, men Thomas Morell vet ju mycket väl om att regeringen har
            bedrivit ett hårt arbete på punkt efter punkt för att säkerställa
            att vi kommer åt de oseriösa aktörerna. Vi har också tagit strid
            mot detta på europeisk nivå när nu andra länder vänder sig emot
            mobilitetspaketet.
          </note>
          <note>
            Thomas Morells parti och det regeringsalternativ som Thomas Morell
            och Sverigedemokraterna förordar vill ju absolut inte ha den utvecklingen
            och se till att det blir ordning och reda och att kontroller faktiskt
            ska be ­ drivas på ett bättre sätt. Därför blir Sverigedemokraterna
            återigen skyldiga att svara på hur detta ska ske i praktiken.
            Det är ju vi socialdemokrater i regeringsställning som har bidragit
            till att detta arbete har kommit till stånd. Det gynnar de svenska
            åkerierna, som står upp för ordning och reda och också vill bidra
            till omställningen.
          </note>
          <note>
            Jag tycker att Sverigedemokraterna återigen är skyldiga att svara,
            både när det gäller hur man ser på miljöhoten och när det gäller
            ordning och reda.
          </note>
          <note>
            Anf. 60 STEN BERGHEDEN (M) replik:
          </note>
          <note>
            Fru talman! Först och främst vill jag korrigera det som Elin
            Gustafsson sa när det gäller kontroller ute på våra vägar. Det
            handlar om yrkestrafiken, som hon nyss debatterade med Morell.
            Åk ut och tala med trafikpolisen! Fråga om kontrollerna är tillräckliga
            med tanke på den stora mängd transporter som sker in i och ut
            ur landet och med tanke på de dåliga lastbilar och annat som bedriver
            denna trafik.
          </note>
          <note>
            Var är alkobommarna som vi beslutade om ett tillkännagivande
            om? De är fortfarande inte uppsatta i våra hamnar. Fortfarande
            åker det in onyktra chaufförer i detta land och kan orsaka stora
            olyckor med allt vad det innebär. Detta har vi haft ett tillkännagivande
            om, men ingenting händer.
          </note>
          <note>
            Den här regeringen sitter verkligen på händerna. När det är så
            mycket att göra vore det väl bra att börja någonstans? Vi har
            ju faktiskt föreslagit att vi skulle bygga ut vårt vägnät så att
            vi klarar tyngre och längre lastbilar. Fortfarande går det alldeles
            för långsamt. Det är både konkurrenshämmande och miljöförstörande
            att man inte kan lasta tillräckligt mycket på lastbilarna. Min
            fråga till Elin Gustafsson är därför: Tycker Elin att det går
            tillräckligt fort med utbyggnaden av vägsystemet för att få fram
            tyngre lastbilar?
          </note>
          <note>
            Nästa fråga till Elin handlar om elnätsutbyggnaden: Vilken plan
            har regeringen för att vi ska kunna serva laddstationer och annat
            med tillräcklig kapacitet? När har vi ett utbyggt nät i landet
            som klarar av den omställning som krävs för den nya elfordonsflottan?
            I dag har vi utredningstider på uppemot tio år för att få fram
            nya elledningar. Vi sitter här och diskuterar hur vi ska kunna
            få fart på försäljningen av elbilar, och ni bromsar genom att
            inte bygga ut elnätet. När har vi planen och nätet färdiga och
            på plats?
          </note>
          <note>
            Anf. 61 FÖRSTE VICE TALMANNEN:
          </note>
          <note>
            Jag vill erinra ledamoten om att vi använder både för- och efternamn
            på våra ledamöter.
          </note>
          <note>
            Anf. 62 ELIN GUSTAFSSON (S) replik:
          </note>
          <note>
            Fru talman! Jag vill tacka ledamoten Bergheden för frågan, men
            jag vill börja med att konstatera att det under alliansregeringen
            inte hände sär ­ skilt mycket alls när det gäller tillåtande av
            tyngre och längre fordon på våra vägar. Man öppnade inte heller
            för mer väg för just tyngre fordon. Inte heller prioriterade man
            så mycket i sin budget som man nu i opposi ­ tion plötsligt påstår
            sig göra. När det väl gäller är Moderaterna inte redo att prioritera.
            Det är tydligt. Det har historien visat oss.
          </note>
          <note>
            Vad vår rödgröna regering ändå gör är att ta ansvar för vägnätet.
            Jag har precis redogjort för att utbyggnaden av BK4 sker steg
            för steg. Vi har lagt investeringar på underhåll under perioden,
            och vi har nu presenterat ytterligare i kommande infrastrukturproposition.
          </note>
          <note>
            Men vad gör då Moderaterna? De vill sänka bensinskatten och bygga
            ut kärnkraften. Det rustar inte Sverige starkt för framtiden.
            Jag tycker ändå att ledamoten Bergheden ska svara på frågan när
            Moderaterna vill ta ett helhetsansvar för de klimatmål vi här
            i riksdagen faktiskt har satt upp.
          </note>
          <note>
            Dessutom skulle jag vilja ha ett svar på var ni i Moderaterna
            står när det gäller vägslitageavgiften. Nyligen var ju Moderaternas
            trafikpolitiska talesperson i debatt med infrastrukturministern
            och gav ett väldigt otydligt besked om var Moderaterna står i
            den här frågan.
          </note>
          <note>
            Åtminstone vi socialdemokrater tycker att det är rimligt att
            när utländska åkare kör på våra vägar ska de vara med och betala
            för det slitage som blir. Men eftersom bland annat Moderaterna
            hittills har vägrat att gå med på en sådan avgift har vi hittills
            inte kunnat få någon sådan ordning på plats. Tycker verkligen
            Sten Bergheden att det är rimligt? Vore det inte bra om vi kunde
            få in de avgifterna och på så sätt finansiera underhållet?
          </note>
          <note>
            Anf. 63 STEN BERGHEDEN (M) replik :
          </note>
          <note>
            Fru talman! Jag kan konstatera att jag inte fick något svar på
            när Sverige har ett elnät som är utbyggt för att klara av den
            omställning till elfordon vi alla vill ha. Regeringen sitter på
            sina händer och bromsar denna utveckling. Elin Gustafsson har
            en möjlighet till att svara på detta. När har vi ett utbyggt elnät?
          </note>
          <note>
            Vi är emot lastbilsskatten, Elin Gustafsson. Vi är emot att höja
            skatterna för lastbilsnäring en , eftersom det hämmar konkurrenskraften
            för våra företag. Ni har sagt nej till att utreda konkurrensvillkoren
            för svensk åkerinäring. Ni låter svenska åkerier betala 1 – 2
            kronor mer för bränslet här i landet, vilket avsevärt försämrar
            konkurrenskraften.
          </note>
          <note>
            Ni har ingen kontroll på våra vägar här i Sverige. Vem som helst
            kan köra in, köra olagligt och köra ut igen utan att riskera att
            åka dit. Ni påstår att ni har koll på läget. Men ni har noll koll
            på vägarna, och det är orsaken till den stora konkurrensen.
          </note>
          <note>
            När är elnätet utbyggt, Elin Gustafsson?
          </note>
          <note>
            Ni lägger inte heller tillräckligt med pengar i infrastrukturproposi
            ­ tionen till underhåll av våra vägar och järnvägar. Under er
            tid har ni sänkt hastigheten på 125 mil statlig väg, två och en
            halv gång fram och tillbaka Stockholm – Göteborg, för att ni inte
            klarar underhållet. När ni nu lägger fram den nya infrastrukturpropositionen
            underfinansierar ni igen med över 30 miljarder, vilket kommer
            att innebära att våra vägar blir ännu sämre och att hastigheten
            måste sänkas på ännu fler vägar.
          </note>
          <note>
            Anf. 64 ELIN GUSTAFSSON (S) replik:
          </note>
          <note>
            Fru talman! Återigen konstaterar jag att oavsett om Sverigedemokraterna
            eller Moderaterna ställer frågan blir det inte mer sant. Regeringen
            sitter inte på händerna vare sig i miljöarbetet eller när det
            gäller ordning och reda på våra vägar.
          </note>
          <note>
            Detta är ingen yrkestrafikdebatt, men inom tio minuter kommer
            den utredning som regeringen har aviserat om just yrkestrafikinspektion
            att presenteras.
          </note>
          <note>
            Sten Bergheden känner väl till att vi på punkt efter punkt har
            levererat när det gäller ordning och reda på våra vägar. Sten
            Bergheden känner också till att det är hans parti, Moderaterna,
            som har förhalat den process som möjliggör att vi kan få mer kontroll
            och ordning och reda på våra vägar. Det är inte Socialdemokraterna
            som är svaret skyldiga där, utan det är Moderaterna. Här talar
            besluten vi har tagit sitt tydliga språk.
          </note>
          <note>
            Så till elnätet. Ledamoten känner mycket väl till att vi har
            en god elförsörjning i Sverige i dag. Men vi måste också inom
            ramen för elektrifieringsstrategin och elektrifieringskommissionen
            se till att den når ut till alla Sveriges delar, vilket jag redogjorde
            för i mitt huvudanförande.
          </note>
          <note>
            Det är regeringens mest prioriterade arbete att bidra till att
            de olika pusselbitar som behövs för att klara omställningen kommer
            på plats. Det är därför vi har en särskild ordning för hur vi
            hanterar det, inte min st inom ramen för elektrifieringsstrategin,
            så att det just kommer ut till alla delar av vårt land. Överföringen
            måste snabbas på, och ett sådant arbete har regeringen aviserat.
          </note>
          <note>
            Återigen: Jag tycker att det oseriöst av Moderaterna att bara
            skrika på mer kärnkraft. Det är ett enkelt sätt men inte det som
            kommer att lösa de utmaningar vi står inför.
          </note>
          <note>
            Anf. 65 NICKLAS ATTEFJORD (MP):
          </note>
          <note>
            Fru talman! Jag yrkar bifall till utskottets förslag och avslag
            på samtliga reservationer.
          </note>
          <note>
            Jag inleder som jag inledde föregående debatt : Jag står här
            i stället för min kollega Emma Berginger som är förkyld och på
            grund av corona ­ restriktioner därför inte är på plats. Men hon
            hälsar att hon gärna hade varit här i dag och deltagit i denna
            debatt.
          </note>
          <note>
            Transportsystemet måste ställas om för att vi ska kunna nå våra
            klimatmål. Till 2045 ska Sverige ha uppnått nettonollutsläpp,
            vilket innebär att utsläppen från i princip alla sektorer måste
            ha blivit noll. Enbart ett fåtal sektorer kommer att kunna tillgodogöra
            sig någon form av CCS-teknik. Transportsektorn är inte en av dem.
            Dessförinnan ska vi ha uppnått etappmålet för 2030, som säger
            att vi ska minska utsläppen från transportsektorn med 70 procent
            jämfört med 2010.
          </note>
          <note>
            Genom 2020 års budgetproposition blev klimatmålet för inrikes
            transporter 2030 också ett etappmål inom de transportpolitiska
            målen. För att klara det behöver transporternas utsläpp minska
            med 8 procent per år. Det är ett utmanande mål, och mer behöver
            göras. Men med beslutad och aviserad politik kommer vi att komma
            en bra bit på väg.
          </note>
          <note>
            I det korta perspektivet är inblandning av hållbara biobränslen
            ett effektivt verktyg för att minska utsläppen av fossilbaserad
            koldioxid. An ­ delen biodrivmedel ökade från 22 till 23 procent
            under 2019. Ökningen beror på den reduktionsplikt som infördes
            under 2018 och som ställer krav på drivmedelstillverkare att blanda
            in biodrivmedel i sina produkter.
          </note>
          <note>
            Regeringen har nu också lämnat en proposition till riksdagen
            som föreslår reduktionsnivåer fram till 2030, vilket kommer att
            vara ett viktigt bidrag för att uppnå målet om att minska utsläppen
            från inrikes transporter med 70 procent.
          </note>
          <note>
            Till sommaren kommer också resultatet av den utredning som tillsatts
            av regeringen för att titta på utfasning av fossila drivmedel
            och förbud mot försäljning av nya bensin- och dieseldrivna bilar.
            Utredaren ska föreslå ett årtal för när fossila drivmedel ska
            vara helt utfasade i Sverige och vilka åtgärder som ska vidtas
            i ett långsiktigt perspektiv för att detta ska kunna genomföras
            på ett så kostnadseffektivt sätt som möjligt.
          </note>
          <note>
            Utredaren ska även analysera förutsättningarna för att införa
            ett natio ­ nellt förbud mot försäljning av nya bensin- och dieseldrivna
            bilar och analysera hur man kan införa ett EU-förbud mot försäljning
            av nya bensin ‑ och dieseldrivna bilar och hur man kan fasa ut
            fossila drivmedel i EU.
          </note>
          <note>
            Parallellt med detta ser vi hur elektrifieringen verkligen tar
            fart. Antalet nya eldrivna personbilar fördubblades under 2019
            jämfört med föregående år, och på sikt kommer biobränslen att
            fokuseras till de delar av transporterna som har svårast att ställa
            om, exempelvis flyget och sjöfarten. Även när det gäller godstransporter
            på väg sker en snabb utveckling mot elektrifiering, vilket är
            positivt.
          </note>
          <note>
            Regeringen arbetar med att ta fram en elektrifieringsstrategi,
            som väntas bli klar redan i höst. Regeringen arbetar också med
            både en klimatpremie till lastbilar som kör på hållbara bränslen
            och el eller bara el och en utbyggnad av laddinfrastrukturen.
          </note>
          <note>
            Laddinfrastrukturen har en betydelsefull roll i att accelerera
            elektrifieringen av bland annat tunga lastbilar. Därför finns
            i budgetpropositionen ett stöd på 500 miljoner för 2021 för att
            påskynda elektrifieringen av tunga vägtransporter i de mest trafikerade
            områdena. I satsningen ingår även elektrifiering med vätgasdrift.
          </note>
          <note>
            Stödet ska bland annat omfatta regionala elektrifieringspiloter
            , där kommuner och företag etablerar piloter för att elektrifiera
            regionala transporter. En betydande del av lastbilstransporterna
            är nämligen just regionala. För 2022 beräknas 550 miljoner kronor
            tillföras ändamålet, men redan nu kan vi konstatera att stödet
            har varit väldigt efterfrågat.
          </note>
          <note>
            Trafikverket menar att ett system för stationär laddning ger
            en större flexibilitet rörande investeringar av infrastruktur
            jämfört med en infrastruktur som är bunden till ett specifikt
            vägnät, det vill säga så kallade elvägar, detta då systemet kan
            byggas ut med laddstationer etappvis och i de geografiska områden
            där ett behov existerar. Sådana mer lokalt framvuxna geografiska
            täckningsområden kan med tiden byggas samman och utvidgas.
          </note>
          <note>
            Trafikverket framhåller också att den snabba batteriutvecklingen
            har bidragit till att man bedömer att den fordonsflotta som antas
            nyttja en elväg är betydligt mindre än vad man bedömde för bara
            något år sedan. Bedömningen är att den andel av den tunga trafiken
            som förväntas använda el ­ vägen har gått från 60–80 procent till
            knappt 25 procent 2040 vid ett utbyggt elvägssystem.
          </note>
          <note>
            Sverige har kommit långt när det gäller att ta fram piloter och
            tester gällande elvägar, men för att ett byggande av elvägar inte
            ska bli ett förgävesprojekt är det viktigt att det skapas en gemensam
            standard i EU och att man säkerställer att det finns såväl fordon
            på marknaden som fungerande affärsmodeller för de åkerier som
            väntas köra på vägarna.
          </note>
          <note>
            Avslutningsvis, fru talman: Om vi ska nå klimatmålen krävs också
            en omfattande effektivisering av transportsektorn. För oss i Miljöpartiet
            innefattar det alltifrån att vi planerar samhället för minskat
            behov av transpor ­ ter och säkerställer en infrastruktur för
            digitalisering genom bredband till att vi faktiskt måste flytta
            fler transporter till mer energieffektiva transportslag som järnväg
            och sjöfart.
          </note>
          <note>
            I dessa sammanhang lyfts ibland längre och tyngre lastbilar upp
            som en lösning, men vi menar att det är ett spår som leder fel.
            Vi kan inte lägga våra knappa resurser för utbyggnad och underhåll
            av infrastruktur på att bygga om redan fullt fungerande vägar
            för att klara tyngre lastbilar. Vi behöver i stället satsa på
            att bygga ut och underhålla Sveriges redan existerande elvägar,
            det vill säga järnvägen.
          </note>
          <note>
            Anf. 66 MAGNUS JACOBSSON (KD) replik:
          </note>
          <note>
            Fru talman! Jag vill börja med att konstatera att Nicklas Attefjord
            och jag har debatterat med varandra förut, men då framför allt
            i Västra Götalandsregionen, där vi samregerade under en period.
            Utifrån det vill jag hälsa ledamoten varmt välkommen. Det ska
            bli roligt att samtala i dag.
          </note>
          <note>
            Fru talman! För en tid sedan, strax före jul, stod en ledamot
            från Miljöpartiet och förklarade att vägnätet i princip är färdigbyggt.
            Tyvärr kommer jag inte ihåg ledamotens namn – annars hade jag
            sagt det. Här kommer min fråga: Är det även ledamoten Nicklas
            Attefjords uppfattning att det svenska vägnätet i princip är färdigbyggt?
          </note>
          <note>
            En annan sak jag vill fråga om, fru talman, är att anförandet
            landade i att Miljöpartiet säger nej till tyngre och längre lastbilar
            med hänvisning till att det skulle vara kostsamt för infrastrukturen.
            Det är helt korrekt att det skulle bli en kostnad för infrastrukturen.
            Problemet är bara att det alternativ man hänvisar till, nämligen
            järnvägen, går efter bestämda spår, vilket är själva konceptet.
          </note>
          <note>
            Vi som förordar tyngre och längre fordon gör det framför allt
            därför att skogsindustrin har stora önskemål om att transportera
            ut skog från skogen. Just där finns inga spår, utan det är vägarna
            som gör att vi kan få fram skogen. Sedan är det fullt möjligt
            att lasta över den till järnväg och ta de långa distanserna där,
            men för att klara detta behöver vi investeringar i BK4-systemet
            så att vi får ett fungerande system som hänger ihop.
          </note>
          <note>
            Jag undrar därför: Hur ser Miljöpartiet på det faktum att järnvägstrafiken
            går på spår? Vi också behöver få godset från skogen till spåren,
            och då behöver vi bättre vägar.
          </note>
          <note>
            Anf. 67 NICKLAS ATTEFJORD (MP) replik:
          </note>
          <note>
            Fru talman! Ledamoten Magnus Jacobsson frågade mig om en annan
            ledamot, oklart vem, som har sagt något om någonting, någon gång.
            Jag tänker att det är bättre att fråga den personen. Det måste
            vara rimligare och enklare att göra det.
          </note>
          <note>
            Vad gäller om vägnätet är färdigbyggt eller inte har jag svårt
            att göra någon bedömning av det, men jag tror inte det. Det kommer
            väl att byggas diverse nya samhällen, och de behöver dockas in
            på något sätt. Så nej, jag delar inte den åsikten, vems det nu
            är.
          </note>
          <note>
            När det gäller frågan om det är bra att tåg går på spår är det
            jättebra att de gör det. Och när det gäller behoven har jag svårt
            att göra en bedömning. Jag har inte varit med och berett dessa
            frågor över huvud taget. Som ledamoten vet och som jag sa i mitt
            anförande är jag här och vickar lite för Emma, som är den som
            sitter i utskottet och kan dessa frågor.
          </note>
          <note>
            Men om jag ska spekulera eller fundera lite fritt kan jag säga
            att det just nu pågår en debatt om det svenska skogsbruket och
            hur det ska genomföras med till exempel stora, massiva kalhyggen.
            Sådana kalhyggen kommer att kräva många stora och tunga transporter,
            men en omläggning till ett mer hållbart svenskt skogsbruk kanske
            medför andra transportbehov.
          </note>
          <note>
            Jag har svårt att ha någon uppfattning om detta här och nu i
            talarstolen, men det var en allmän fundering.
          </note>
          <note>
            Anf. 68 MAGNUS JACOBSSON (KD) replik:
          </note>
          <note>
            Fru talman! Jag har den största respekt för att Nicklas Attefjord
            vikarierar. Det har han sagt mycket tydligt. Men frågan var av
            principiell karaktär. Det var ju en ledamot som stod i talarstolen
            som representant för Miljöpartiet och sa att det svenska vägnätet
            i princip är färdigbyggt. Därför ställde jag frågan om Nicklas
            Attefjord delar den uppfattningen. Det är lite viktigt för oss
            i oppositionen att veta om ett av regeringspartierna på fullaste
            allvar anser att vägnätet är färdigbyggt.
          </note>
          <note>
            Jag har en annan uppfattning, nämligen att vägnätet måste både
            utvecklas och byggas ut. Det kan handla om vägar ned till Norviks
            hamn, om kringleder i Stockholm eller om det stora, tunga systemet.
          </note>
          <note>
            När det gäller skogsfrågan tackar jag för svaret. Jag ämnar inte
            ställa frågan igen, utan jag har respekt för att man är vikarie.
          </note>
          <note>
            Anf. 69 NICKLAS ATTEFJORD (MP) replik:
          </note>
          <note>
            Fru talman! Som sagt: Jag vet fortfarande inte vilken debatt
            eller vilket sammanhang det var. Jag kan inte ens fråga personen
            när jag träffar riksdagsgruppen vid ett senare tillfälle, så det
            blir väldigt svårt att ha någon synpunkt. Men jag kan säga så
            här: Jag har väldigt svårt att se att det finns något behov av
            nya massiva motorvägsprojekt i detta land.
          </note>
          <note>
            Anf. 70 STEN BERGHEDEN (M) replik:
          </note>
          <note>
            Fru talman! Jag tänkte ställa en kontrollfråga till Nicklas Attefjord.
            Vi hade en representant uppe här alldeles nyligen – Elin Gustafsson
            från Socialdemokraterna – som sa att vägnätet för längre och tyngre
            lastbilar håller på att byggas ut. Samtidigt sa Nicklas Attefjord,
            om jag hörde rätt, att man är emot att fortsätta att bygga ut
            och att man inte tror på idén att ha längre och tyngre lastbilar.
          </note>
          <note>
            Det är ändå två regeringspartier som står här och uttalar sina
            ståndpunkter. Vilken linje är det som gäller egentligen från Regeringskansliet?
            Är det Elin Gustafssons linje, eller är det Miljöpartiets linje
            som gäller när det handlar om att bygga ut vägnätet? Det är rätt
            bra om man har samma linje i en regering när man har tagit på
            sig ansvaret att sköta ett land.
          </note>
          <note>
            Jag har en annan allmänpolitisk fråga till Nicklas Attefjord
            när han ändå är vikarie här i dag. Ämnar man höja skatter ytterligare
            när det gäller lastbilsnäringen och lastbilstransporterna här
            i landet? Har man ytterligare planer på att höja avgifter och
            skatter för denna näring för att ytterligare försämra konkurrenskraften
            gentemot andra transportslag? Jag skulle vilja ha svar på dessa
            frågor. Vilken linje är det som gäller från regeringen beträffande
            de tunga och längre lastbilarna i vårt vägsystem?
          </note>
          <note>
            Anf. 71 NICKLAS ATTEFJORD (MP) replik:
          </note>
          <note>
            Fru talman! Jag tackar Sten Bergheden för frågorna. Det är inte
            alltid lätt att komma in som vikarie med lite snabba ryck. Men
            jag kan säga att regeringspartierna självklart står bakom regeringens
            politik. Det innebär inte att vi som enskilda partier inte ibland
            kan ha olika åsikter, precis som jag förmodar att Sten Bergheden
            kanske inte gillar alla Jimmie Åkessons ståndpunkter – trots att
            ni verkar vilja bilda regering i framtiden och så vidare. I en
            parlamentarisk demokrati har olika partier olika ingångar och
            gör olika analyser.
          </note>
          <note>
            När man sedan sitter och styr tillsammans är det delvis fråga
            om kompromisser och ett givande och ett tagande kring olika frågor.
            Så är det troligtvis också i denna fråga.
          </note>
          <note>
            Anf. 72 STEN BERGHEDEN (M) replik:
          </note>
          <note>
            Fru talman! Det intressanta är om Miljöpartiet faktiskt sitter
            och bromsar utvecklingen av långa och tunga transporter i våra
            vägsystem. Jag får en känsla av att den diskussionen pågår i regeringen
            och att det kanske är anledningen till att regeringen inte får
            igång arbetet utan att det släpar sig fram helt enkelt. Man är
            inte överens i regeringen om detta heller, utan man låter Miljöpartiet
            styra att vi inte ska ha tunga och längre lastbilar.
          </note>
          <note>
            Fru talman! Nicklas Attefjord är från Västsverige. Då kan vi
            diskutera en fråga som faktiskt är aktuell, och det handlar om
            utbyggnaden av två spår till från Alingsås ned till Göteborg.
            Det skulle öka kapaciteten på Västra stambanan med avsevärt många
            procent. Det skulle få ned godset i tid, och även persontransporterna
            skulle komma fram i tid. Man talar om att restiden mellan Stockholm
            och Göteborg skulle kunna sänkas från tre timmar till två och
            en halv timme om man byggde ut dessa fyra mil spår mellan Alingsås
            och Göteborg.
          </note>
          <note>
            Samtidigt vet jag att Miljöpartiet är en förespråkare för att
            bygga höghastighetståg i stället, vilket skulle påverka denna
            utbyggnad. Enligt er infrastrukturproposition riskerar andra järnvägssystem
            och andra vägar att få stå tillbaka för att man ska bygga för
            olönsamma höghastighetståg.
          </note>
          <note>
            Då vill jag ställa en fråga till Nicklas Attefjord: Vad anser
            Nicklas Attefjord är viktigast att bygga ut i Västsverige, är
            det höghastighetståg eller är det att se till att vi får upp kapaciteten
            på Västra stambanan enligt de önskemål som finns i Västsverige?
          </note>
          <note>
            Anf. 73 NICKLAS ATTEFJORD (MP) replik:
          </note>
          <note>
            Fru talman! Jag tackar för frågan. Svaret är egentligen jätteenkelt.
            Dessa saker står inte mot varandra. Det är jätteviktigt att vi
            får till en kapacitetsökning på Västra stambanan. Det är en fråga
            här och nu. Att vi ska bygga ett nytt och modernt järnvägssystem
            för högre hastigheter i Sverige är en framtidsfråga. Den är lika
            viktig. För mig finns det inget motsatsförhållande i det.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 11 Subsidiaritetsprövning av kommissionens förslag till direktiv
            om bindande åtgärder för transparens i lönesättningen
          </note>
          <note>
            Arbetsmarknadsutskottets utlåtande 2020/21:AU15
          </note>
          <note>
            Subsidiaritetsprövning av kommissionens förslag till direktiv
            om bindande åtgärder för transparens i lönesättningen (COM(2021)
            93)
          </note>
          <note>
            föredrogs.
          </note>
          <note>
            Anf. 74 ANN-SOFIE LIFVENHAGE (M):
          </note>
          <note>
            Fru talman! Vi debatterar i dag på vilken nivå beslut ska fattas
            kring frågor rörande transparens i lönesättningen. Subsidiaritetsprincipen
            innebär att frågor ska avgöras av EU enbart om EU har en långtgående
            bättre möjlighet att uppnå målet än vad medlemsstaterna har var
            och en för sig. I fall som rör den svenska arbetsmarknaden, lönesättning,
            reglerade minimilöner och så vidare har vi en stark svensk hållning
            med arbetsmarknadens parter som gemensamt arbetar med dessa frågor.
            Det är en modell som vi anser att Sverige i alla delar ska vara
            stolta över och värna i dess helhet.
          </note>
          <note>
            Parterna på den svenska arbetsmarknaden har under den senaste
            tiden med all tydlighet visat att de är djupt oroade över förslag
            som kommer från EU. De sluter sig samman och har gång efter annan
            uppmanat regeringen och riksdagen att med kraft mobilisera alla
            resurser som finns för att förhindra att nya direktiv antas på
            området.
          </note>
          <note>
            Fru talman! Hela anledningen till att vi över huvud taget har
            denna fråga på bordet i dag och lägger tid på att minimera risken
            för skador på den svenska modellen är den sociala pelaren som
            antogs under EU-toppmötet i Göteborg 2017 på initiativ av bland
            andra Stefan Löfven. De farhågor och den kritik som då framfördes
            från Moderaterna om att detta skulle leda till att EU började
            bestämma över medlemsstaterna när det gäller sociala frågor och
            frågor som rör den inhemska arbetsmarknaden avfärdades av Stefan
            Löfven rakt av. Tyvärr är det inte många gånger som det känns
            gott att i efterhand komma och säga: Vad var det jag sa? Och i
            just detta fall önskar jag verkligen att Löfven hade haft rätt
            – att beslutet om den sociala pelaren och nu konsekvenserna en
            efter en med minimilöner, plattformsarbete och lönetransparens
            aldrig hade skett.
          </note>
          <note>
            Fru talman! Ärendet i dag handlar egentligen inte om ett ja eller
            ett nej till lönetransparens, utan det handlar om huruvida vi
            i Sveriges parlament anser att det finns någon annan på en annan
            nivå långt borta från Sverige som är bättre lämpad och som kan
            uppnå bättre resultat än parterna på den svenska arbetsmarknaden
            när det kommer till att fatta beslut som påverkar vår svenska
            modell.
          </note>
          <note>
            Jag och Moderaterna anser inte det. Vi menar att vi i Sverige
            har kompetens inom området och att vi med hjälp av parterna, lönekartläggningar
            med mera redan gör ett arbete på området och att ett direktiv
            inte gagnar de svenska medborgarna. Därmed borde det ligga i vårt
            intresse – vi som faktiskt har fått medborgarnas förtroende att
            fatta besluten – att göra vårt yttersta för att se till att frågor
            på det arbetsmarknadspolitiska området, såsom minimilöner och
            dagens lönetransparens, inte ska höra hemma i EU utan ska höra
            hemma här i Sverige nära dem det berör.
          </note>
          <note>
            Fru talman! Målet med kommissionens föreslagna direktiv är att
            säkerställa rätten till lika lön i hela EU. Vi anser naturligtvis
            att det är angeläget att arbeta med jämställdhet i stort och att
            motverka osakliga löneskillnader. Däremot är vi helt övertygade
            om att medlemsstaterna själva mest effektivt känner sitt land
            och dess villkor och själva uppnår dessa mål med precisa åtgärder
            som passar just dem. Tvingande åtgärder som ska vara desamma för
            alla 27 medlemsländer är trubbigt och definitivt inte vad vi tror
            löser eventuella löneskillnader. Vi anser i stället att direktiv
            på området hotar möjligheten till en individuell lönesättning
            som utgår från prestation och att det hotar relationen mellan
            parterna. Det hotar även konkurrenskraften då ännu mer byråkrati
            åläggs våra företag. Allt detta sker utan att vi når bättre resultat.
          </note>
          <note>
            Fru talman! I Sverige har vi relativt små och dessutom stadigt
            minskande löneskillnader mellan män och kvinnor, och vi genomför
            redan lönekartläggningar. Riksrevisionen genomförde en granskning
            på området och visade att liknande beslut har haft en begränsad
            påverkan på löneskillnaderna. Att i det läget låta hela EU göra
            samma sak utan att uppnå målet är inget annat än vansinne. I stället
            borde vi fokusera på det som gör skillnad på riktigt.
          </note>
          <note>
            I det svenska systemet har vi äldreomsorg och barnomsorg för
            att öka kvinnors deltagande på arbetsmarknaden, och det har gett
            rejäla skutt i statistiken. Erfarenhetsutbyte är av godo. Tvingande
            regelverk på områden som vi kan och bör hantera själva är av ondo.
          </note>
          <note>
            Fru talman! Svenskt Näringsliv varnar för att direktivförslaget
            skulle leda till fler konflikter på arbetsmarknaden. Samtidigt
            menar de att direktiv som försöker tvinga in hela EU i en och
            samma form är lönlösa, då arbetsmarknaden bygger på att vi är
            olika. Vi har olika historia, olika traditioner och olika kulturer.
            Svaret kan därför helt omöjligt vara en enhetlig lösning för alla.
            Jag och Moderaterna delar Svenskt Näringslivs bedömning.
          </note>
          <note>
            Sverige har redan ett väl fungerande pågående arbete på ett område
            där EU vill lägga bindande direktiv och där vi av erfarenhet ser
            att det inte är rätt väg att gå för att nå målet. Jag bävar för
            den onödiga administrativa börda som företag som Gamiva, PTT och
            Inpart Trading i Sörmland kommer att åläggas i ett läge där de
            gör allt de kan för att bygga sin verksamhet, skapa jobb och sätta
            Sverige på kartan.
          </note>
          <note>
            Förslaget om bindande lönetransparens är ytterligare ett exempel
            på förslag från kommissionen som hotar vår svenska modell med
            arbetsmarknadens parter och individuell lönesättning. Det innebär
            mer byråkrati för våra företag. Allt detta sker om inte vi i Sveriges
            riksdag, dess partier, står upp för den svenska modellen, står
            upp för svenska företag och står upp för att vi har kompetens
            på området och därmed inte vill ha bindande direktiv från EU.
            Vad vi i Sverige och EU behöver just nu är absolut inte fler modeller
            eller inskränkningar, utan vi behöver full fart framåt med be
            ­ prövade metoder för att lindra effekterna av pandemin och skapa
            fler jobb, inte färre.
          </note>
          <note>
            Med det yrkar jag bifall till vår reservation.
          </note>
          <note>
            Anf. 75 LUDVIG ASPLING (SD):
          </note>
          <note>
            Fru talman! Det vi diskuterar i dag är alltså subsidiaritetsprövningen
            av förslaget till direktiv om lönetransparens. I den här frågan
            tycker jag att det är viktigt att komma ihåg ett par saker.
          </note>
          <note>
            För det första är det viktigt att förstå förslagets faktiska
            innehåll och de risker som de medför och inte stirra sig blind
            på värdeord som många med all rätt uppfattar som positivt laddade,
            till exempel ”lika lön för likvärdigt arbete”, ”transparens” och
            så vidare.
          </note>
          <note>
            För det andra är det viktigt att vi i riksdagen faktiskt markerar
            mot ett förslag som på ett ganska klart sätt träder över vad subsidiaritetsprincipen
            borde tillåta på det här området.
          </note>
          <note>
            Det uttalade syftet med rättsakten är att säkerställa rätten
            till lika lön för lika eller likvärdigt arbete mellan män och
            kvinnor i hela EU. Det är naturligtvis ingen i den här kammaren
            som motsätter sig den ambitionen, men bara det faktum att ett
            syfte är lovvärt i och för sig innebär inte att det är vare sig
            smart eller särskilt ändamålsenligt att överlåta lagstiftningen
            till Europeiska unionen. Ofta kan det vara precis tvärtom.
          </note>
          <note>
            Först och främst har medlemsländerna kommit väldigt olika långt
            när det gäller jämställdhet mellan män och kvinnor, och när vi
            diskuterar skälen till att vi i Sverige kanske har kommit lite
            längre än många andra medlemsstater i EU brukar vi lyfta upp saker
            som föräldrapenning och barnomsorg – ganska enkla, vardagsnära
            frågor. Det är ingen som påstår att lönetransparens i sig skulle
            vara orsaken till att just vi i Sverige har kommit längre än andra.
            I de fall övriga medlemsländer vill komma ikapp Sverige kan de
            titta på det vi har gjort som faktiskt har fungerat och börja
            i den änden.
          </note>
          <note>
            Faktum är att inte ens kommissionen själv säger att det är belagt
            att det är just bristande lönetransparens som är skälet till att
            vi har en skillnad i lön mellan män och kvinnor just nu. De säger
            att det kan förhålla sig så, men att det kan förhålla sig så räcker
            ju inte som skäl – man måste också kunna belägga att det faktiskt
            förhåller sig på det sättet innan man drar igång den stora europeiska
            lagstiftningsapparaten. Vi ska dessutom komma ihåg att det redan
            finns en rättsakt på det här området, och i tillägg till det finns
            det en hel del juridiskt icke bindande material, så man har faktiskt
            redan lagstiftat om detta.
          </note>
          <note>
            Om man sedan tittar på förslagets materiella innehåll ser man
            att det finns en risk dels för den svenska modellen för lönesättning,
            dels för en ökad administrativ börda för företag, vilket kommer
            att påverka konkurrenskraften negativt. Vidare innebär subsidiaritetsprincipen
            att unionen i frågor där EU har delad kompetens, vilket innebär
            att både medlemsstaterna och EU har rätt att lagstifta på området,
            endast får vidta åtgärder om målen för åtgärden inte i tillräcklig
            utsträckning kan uppnås av medlemsstaterna själva.
          </note>
          <note>
            Med tanke på att de åtgärder som vi vet faktiskt gör skillnad
            i frågan – till exempel barnomsorg, som jag nämnde – ligger helt
            och hållet inom den nationella kompetensen borde man ju börja
            där, tycker jag. Att å ena sidan framhålla svensk jämställdhet
            som ett gott exempel i EU och säga ”Titta på oss! Titta hur bra
            vi hanterar frågan!” och å andra sidan säga att medlemsländerna
            inte kan hantera frågan och att EU därför måste kliva in är helt
            enkelt inte logiskt. Man kan ju inte argumentera för att ett visst
            syfte inte kan nås på nationell nivå bara för att medlemsstaterna
            inte använder de verktyg som vi vet faktiskt fungerar.
          </note>
          <note>
            Vidare kan man som sagt konstatera att kommissionen själv inte
            säger att det är just lönetransparens som med säkerhet är det
            huvudsakliga problemet. Vi har ju erfarenhet av det här i Sverige;
            Riksrevisionen har i en granskning visat att den svenska diskrimineringslagstiftningens
            krav på lönekartläggning har begränsad möjlighet att påverka löneskillnaderna
            mellan män och kvinnor. Detta framgår av granskning nummer 16
            från år 2019. Kraven på dokumenterad lönekartläggning har enligt
            granskningen liten eller ingen effekt på de löneskillnader som
            finns.
          </note>
          <note>
            Bara på den grund jag har anfört nu borde subsidiaritetskravet
            anses vara inte uppfyllt. Förslaget borde alltså falla redan här.
            På den politiska sidan finns det sedan flera risker med förslaget.
            Det följedokumentet som vi har läst säger öppet att det inte finns
            någon garanti för att den svenska modellen respekteras. Jag läser
            innantill:
          </note>
          <note>
            ”Enligt förslaget ges medlemsstaterna uttryckligen möjlighet
            att låta arbetsmarknadens parter genomföra direktivet, förutsatt
            att man alltid kan säkerställa att det får önskad verkan. De dubbla
            möjligheterna att genomföra de olika materiella rättigheter och
            skyldigheter som följer av direktivet genom kollektivavtal tar
            hänsyn till medlemsstaternas olika typer av dialog mellan arbetsmarknadens
            parter, kollektivavtalssystem och handlingsfriheten för arbetsmarknadens
            parter.”
          </note>
          <note>
            Frågan är ju om det verkligen är så. I Sverige har vi inte kollektiv
            ­ avtalsförhandlingar som respekteras av staten förutsatt att
            de får ”önskad verkan”. Det är inte så det funkar här, och jag
            tycker det är ganska uppen ­ bart att Bryssel inte riktigt förstår
            vad partsautonomin betyder i en svensk kontext.
          </note>
          <note>
            Förslaget innebär också en ökad administrativ börda som kan vara
            svår att överblicka. Att till exempel totalförbjuda arbetsgivare
            att fråga om en sökandes nuvarande lön är att gå väldigt långt.
            Då är man nere och pillar i detaljer.
          </note>
          <note>
            Flera viktiga begrepp får dessutom en EU-rättslig definition
            som sedan helt kommer att köra över eventuella beslut som vi fattar
            i den här kammaren. Dessa begrepp kommer också att få sin faktiska
            innebörd när de tolkas av EU-domstolen, och det finns naturligtvis
            en betydande osäkerhet när det gäller vad som kommer att hända
            där.
          </note>
          <note>
            Fru talman! För att sammanfatta: Vi har varit i den här situationen
            förut. Alla här kommer ihåg fallet Laval un Partneri mot Byggnads,
            hur förvånade många blev över resultatet och vilka problem som
            kom i kölvattnet av den domen. Det finns en uppenbar risk att
            denna rättsakt leder till liknande effekter.
          </note>
          <note>
            Subsidiaritetskravet är inte uppfyllt, och förslaget medför ett
            antal risker till väldigt tveksam nytta. Jag yrkar därför bifall
            till reservationen i betänkandet.
          </note>
          <note>
            Anf. 76 SOFIA DAMM (KD):
          </note>
          <note>
            Fru talman! Graden av EU-vänlighet mäts inte i hur mycket eller
            lite av makten som ska flyttas till Bryssel. Vi kristdemokrater
            är varma EU-anhängare, men det innebär inte att vi tycker att
            EU är rätt instans för att lösa alla problem. EU-politiken ska,
            liksom all politik, byggas på respekt för subsidiaritetens princip
            om att beslut ska fattas på den mest ändamålsenliga nivån, så
            nära medborgarna som möjligt.
          </note>
          <note>
            För att EU ska kunna utvecklas i positiv riktning och ha en hög
            legitimitet hos medborgarna måste subsidiaritetsprincipen tillämpas.
            Många frågor hanteras bäst av medlemsstaterna, kommunerna eller
            medborgarna själva.
          </note>
          <note>
            Kärnan i en så kallad subsidiaritetsprövning, som vi debatterar
            här i dag, är att EU ska vidta åtgärder bara när målsättningen
            inte kan uppnås av medlemsstaterna själva. Anledningen är förstås
            att medlemsstaterna, när det inte finns något mervärde av lagstiftning
            på unionsnivå, själva är bäst lämpade att lösa en rad olika utmaningar,
            inte minst eftersom de bästa lösningarna skiljer sig från land
            till land.
          </note>
          <note>
            Detta direktiv om en större lönetransparens är ett exempel på
            en fråga där ytterligare EU-lagstiftning inte skapar något mervärde.
            Kristdemokraterna anser att direktivet strider mot subsidiaritetsprincipen.
          </note>
          <note>
            Fru talman! För det första ser vi en rad skäl till att direktivet
            inte kommer att förbättra jämställdheten eller stärka rätten till
            lika lön för lika arbete. Att vi har kommit långt i arbetet för
            jämställda löner och att löneskillnaderna mellan kvinnor och män
            fortsätter att minska handlar bland annat om att vi har en väl
            utbyggd barn- och äldreomsorg och att vi har företag som konkurrerar
            om att vara attraktiva arbetsplatser för både kvinnor och män.
            Med den grunden har vi sett en minskad könsuppdelning på arbetsmarknaden
            och en växande jämställdhet.
          </note>
          <note>
            Det direktiv vi nu diskuterar saknar potential att, som kommissionen
            hävdar, råda bot på de osakliga löneskillnader som fortfarande
            finns kvar. Vår diskrimineringslag kräver redan att arbetsgivare
            genomför årliga löne ­ kartläggningar, och Riksrevisionen kom
            i sin granskning 2019 fram till detta krav hade en begränsad möjlighet
            att påverka löneskillnaderna mel ­ lan kvinnor och män.
          </note>
          <note>
            För det andra, fru talman, har vi skäl att befara att det här
            direktivet inte bara saknar potential att förbättra jämställdheten
            utan faktiskt kan tänkas leda till att vi tar ett steg tillbaka
            i arbetet för jämställda löner.
          </note>
          <note>
            Direktivet om lönetransparens saknar, precis som direktivet om
            mini ­ milöner, en grundläggande förståelse och respekt för vår
            svenska arbets ­ marknadsmodell och lönebildning. Direktivets
            detaljerade krav i kombina ­ tion med den osäkerhet som följer
            av att den slutliga tolkningen ligger hos EU-domstolen innebär
            ett tydligt hot mot vår utbredda individuella löne ­ sättning.
            Drygt 90 procent av arbetstagarna har i dag mer eller mindre indi
            ­ viduella löner, och ett ökat fokus i lönesättningen på faktorer
            som skick ­ lighet och prestation har varit en bidragande orsak
            till minskade löneskill ­ nader mellan kvinnor och män.
          </note>
          <note>
            Detaljregleringen, den minskade förutsebarheten och det faktum
            att direktivet ger arbetsgivarna en mycket svag ställning i de
            domstolstvister som kommissionen vill se fler av hotar också våra
            svenska företags konkurrenskraft och i förlängningen löneutvecklingen.
          </note>
          <note>
            Riksrevisionen kom i granskningen 2019 också fram till att diskrimineringslagens
            krav är betungande för arbetsgivarna. Ytterligare krav från Bryssel,
            utan synbara vinningar men med desto större osäkerhet, kommer
            förstås att kosta än mer.
          </note>
          <note>
            För det tredje är det högst oklart om direktivet faktiskt kommer
            att leda till förbättringar i andra medlemsstater, som vi såklart
            också ska ha i åtanke.
          </note>
          <note>
            De stora skillnaderna mellan medlemsstaterna när det gäller ekonomiska
            och sociala förutsättningar liksom när det gäller arbetsmarknadsmodeller
            och system för lönesättning är en av orsakerna till att den här
            typen av direktiv med minimikrav sällan är rätt väg att gå. Skillnaderna
            innebär också att många medlemsstater har kvar att göra vad Sverige
            framgångsrikt har bevisat faktiskt minskar löneskillnaderna. Det
            handlar om investeringar i föräldraförsäkring och barnomsorg,
            om stimulerande av företag och arbetsplatsklimat som passar både
            kvinnor och män och där man konkurrerar om att behålla både kvinnor
            och män som anställda samt om möjliggörande av en utbredd individuell
            lönesättning där faktorer som skicklighet och flit premieras.
          </note>
          <note>
            Detta är varje enskild medlemsstats ansvar, och det här direktivet
            gör inget för att underlätta sådana åtgärder. Tvärtom omöjliggör
            direktivet delvis för andra länder att använda de verktyg vi har
            haft stor nytta av i det svenska jämställdhetsarbetet. Erfarenhetsutbyte
            kring vilka åtgärder som faktiskt ger tydliga effekter bör i stället,
            fru talman, vara kärnan i jämställdhetsarbetet på EU-nivå.
          </note>
          <note>
            Slutligen, fru talman: Direktivet om lönetransparens är en central
            del i en större och mer problematisk trend där EU alltmer strävar
            efter att detaljreglera medlemsländernas arbetsmarknader. Jag
            kan bara beklaga att partier som säger sig värna den svenska modellen
            inte delar vår åsikt att det här direktivförslaget bryter mot
            subsidiaritetsprincipen.
          </note>
          <note>
            Kristdemokraterna kommer att fortsätta säga nej till EU-förslag
            som hotar den svenska modellen. Mot bakgrund av att detta direktivförslag
            därtill är direkt kontraproduktivt för arbetet för mer jämställda
            löner i Sverige finns ingen annan rimlig väg framåt än att riksdagen
            lämnar ett motiverat yttrande till EU:s institutioner. Jag yrkar
            bifall till reservationen.
          </note>
          <note>
            Anf. 77 ANNA JOHANSSON (S):
          </note>
          <note>
            Fru talman! Jag vill börja med att yrka bifall till utskottets
            förslag att inte lämna ett motiverat yttrande och att lägga utlåtandet
            till handlingarna.
          </note>
          <note>
            Dagens debatt handlar alltså om att riksdagen ska ta ställning
            till om EU-kommissionens direktivförslag om bindande åtgärder
            för transparens i lönesättningen är förenligt med subsidiaritetsprincipen
            eller inte. Det vi då först behöver ta ställning till är om jämställda
            löner är ett område där både medlemsstaterna och EU har befogenheter
            att vidta åtgärder.
          </note>
          <note>
            Principerna om jämställdhet och icke-diskriminering slås fast
            i artikel 2 i fördraget om Europeiska unionen. Fördraget om Europeiska
            unionens funktionssätt säger i artikel 157 att varje medlemsstat
            ska säkerställa att principen om lika lön för kvinnor och män
            för lika arbete eller likvärdigt arbete tillämpas.
          </note>
          <note>
            Även Europeiska unionens stadga om de grundläggande rättigheterna
            anger i artikel 23 att jämställdhet mellan kvinnor och män ska
            säkerställas på alla områden, inbegripet i fråga om anställning,
            arbete och lön.
          </note>
          <note>
            Svaret på frågan om det finns delad kompetens här är alltså utan
            tvivel ja.
          </note>
          <note>
            Fru talman! Det andra vi behöver ta ställning till är om lagstiftning
            på EU-nivå innebär ett mervärde, alltså om målen bättre kan uppnås
            med ett direktiv.
          </note>
          <note>
            Här kan vi konstatera att EU år 2006 antog ett direktiv om genomfö
            ­ randet av principen om lika möjligheter och likabehandling av
            kvinnor och män i arbetslivet och att kommissionen 2014 lade fram
            en rekommenda ­ tion om insyn i lönesättningen. Det finns trots
            detta fortfarande stora löneskillnader mellan kvinnor och män.
            Kommissionen har 2017–2019 arbetat enligt en handlingsplan för
            att åtgärda löneklyftan mellan kvinnor och män men har efter utvärdering
            av arbetet konstaterat att detta inte fått avsedd effekt.
          </note>
          <note>
            Enligt Eurostat och Europeiska jämställdhetsinstitutet, EIGE,
            var löneskillnaderna mellan kvinnor och män i EU under 2018 ungefär
            14 procent. Av dessa är cirka två tredjedelar oförklarliga, det
            vill säga att de kvarstår när andra faktorer räknats bort. I en
            del medlemsstater ökar löneskillnaderna.
          </note>
          <note>
            Kommissionens utvärderingar har visat att rätten till lika lön
            för lika arbete inte tillämpas eller efterlevs i praktiken och
            att en delförklaring är att många medlemsstater inte har insyn
            i lönesättningen. Det finns med andra ord skäl att anse att det
            arbete som medlemsstaterna gör inte är tillräckligt och att en
            EU-gemensam lagstiftning kan ha ett mervärde.
          </note>
          <note>
            Slutligen ska vi ta ställning till om förslaget är proportionerligt,
            vilket vi anser att det är under förutsättning att det håller
            sig inom de råmärken som den aktuella principen och rättsliga
            grunden aktualiserar och inte går utöver vad som krävs för att
            upprätthålla unionens grundläggande värden i fråga om jämställdhet
            och icke-diskriminering
          </note>
          <note>
            Den ojämställda arbetsmarknaden i EU är ett stort problem, både
            på individnivå och för EU:s tillväxt. Det kanske största problemet
            är att ansvaret för familjen och hemmet är ojämställt fördelat
            och att detta tillsammans med otillräckligt utbyggd barn- och
            äldreomsorg hindrar kvinnor från att förvärvsarbeta i samma utsträckning
            som män.
          </note>
          <note>
            Detta faktum kan dock inte vara ett argument för att det är oproblematiskt
            om en arbetsgivare betalar lägre lön till kvinnor än till män
            för lika eller likvärdigt arbete eller ett argument för att det
            inte behövs åtgärder för att upptäcka och åtgärda sådana skillnader.
          </note>
          <note>
            Här har medlemsstaterna självklart huvudansvaret. Men erfarenheterna
            visar att det arbetet inte är tillräckligt, utan att ytterligare
            åtgärder krävs för att mäns och kvinnors löner ska vara lika för
            lika eller likvärdigt arbete – en självklar utgångspunkt för ett
            jämställt arbetsliv.
          </note>
          <note>
            Avslutningsvis vill jag framhålla att det för oss socialdemokrater
            och för regeringen är oerhört viktigt att direktivet inte får
            en utformning som innebär att den svenska modellen på arbetsmarknaden
            eller parternas autonomi påverkas negativt. Vi kommer självklart
            att bevaka och verka med full kraft för att så inte sker.
          </note>
          <note>
            Utformningen av detaljerna i direktivet är dock inte det som
            riksdagen i dag ska ta ställning till. I den delen kommer utskottet
            att överlägga med regeringen om ståndpunkter i de fortsatta förhandlingarna.
            I dag handlar det enbart om en subsidiaritetsprövning av ärendet,
            och vi menar att ärendet inte strider mot subsidiaritetsprincipen.
          </note>
          <note>
            Anf. 78 ALIREZA AKHONDI (C):
          </note>
          <note>
            Fru talman! I livet i allmänhet, och i politiken i synnerhet,
            är det sällan svart eller vitt, trots att det lätt kan uppfattas
            så när man lyssnar på debatterna i den här kammaren men för all
            del även utanför det här huset, bland annat på Svenska Dagbladets
            ledarsida. Tvärtom finns det många färger att välja på men framför
            allt en lång rad nyanser av grått.
          </note>
          <note>
            Fru talman! Låt mig börja med att slå fast att Centerpartiet
            inte tycker att det här EU-direktivet behövs i en svensk kontext.
            Mycket av det förmodade innehållet i direktivet finns redan i
            svensk lagstiftning. Därmed är direktivet inte omedelbart lika
            betungande för oss.
          </note>
          <note>
            Vi tycker dock att det är beklagligt att medlemsländer för upp
            frågor som de har problem med att få igenom i sina länder för
            att den vägen få gehör för dem på hemmaplan. Det europeiska samarbete
            får inte reduceras till ett sådant förfarande. Men det var precis
            det som vi varnade för när Socialdemokraterna och Stefan Löfven
            med buller och bång presenterade idén om EU:s sociala pelare.
            Vi varnade med emfas för att det kunde öppna upp för ingrepp i
            den svenska arbetsmarknadsmodellen. Resultatet är nu tydligt:
            EU-kommissionen arbetar fram direktiv efter direktiv, bland annat
            om detta men också i frågan om minimilöner. Det är en utveckling
            som borde skrämma varje socialdemokrat djupt in i själen.
          </note>
          <note>
            Fru talman! Hade jag varit färgblind eller enkelspårigt lagd
            hade jag mot bakgrund av det som jag precis har redogjort för
            satt mig på tvären, som vissa andra partier här, och sagt blankt
            nej till direktivet genom en markering med subsidiaritetsprövningen
            som verktyg. Men jag är varken färgblind eller enkelspårig, för
            det är enbart själva prövningen som debatten handlar om, inte
            innehållet i själva direktivet. Låt oss komma ihåg det.
          </note>
          <note>
            Varför har då jag och Centerpartiet ställt oss bakom något som
            vi i grunden inte tycker om? Det är en rätt befogad fråga, måste
            jag erkänna, men svaret är enkelt. Det finns ingen blockerande
            minoritet i Europa för att vi ska kunna stoppa direktivet. Tvärtom
            driver ett flertal länder aktivt på för att direktivet ska komma
            på plats så fort som möjligt. Det vet jag eftersom vi har avsatt
            tid för att undersöka det på djupet. Vi har pratat med regeringen,
            med våra europaparlamentariker och med sakkunniga i svenskt näringsliv
            och SKR.
          </note>
          <note>
            Det här direktivet kommer, vare sig vi vill eller inte. EU-kommissionen
            har en tydlig kompetens i fördraget inom det här området, framför
            allt för att de angriper frågan ur ett diskriminerings- och jämställdhetsperspektiv.
            Allt detta framgår också av betänkandet, trots att vissa partier
            väljer att blunda för det och trycka huvudet mot väggen.
          </note>
          <note>
            Fru talman! Om man vill leverera resultat får man ibland ge upp
            bekvämligheten att sitta på läktaren och skrika och i stället
            ge sig ut på plan och se till att man gör mål. I det här fallet
            skulle vi hamna på läktaren och inte få en möjlighet att påverka
            innehållet i direktivet om vi skulle säga nej redan nu. Därför
            accepterar vi det faktum att direktivet kommer och ska göra vårt
            yttersta i den fortsatta i processen för att det ska bli så bra
            som det bara kan.
          </note>
          <note>
            Det som Centerpartiet kommer att vara extra uppmärksamt på är
            dels att förslaget till direktiv håller sig inom de råmärken som
            den aktuella principen och den rättsliga grunden aktualiserar,
            dels att det inte går utöver vad som krävs för att upprätthålla
            unionens grundläggande värden i fråga om jämställdhet och icke-diskriminering.
            Vi ska också vara uppmärksamma på att vi inte ska fortsätta traditionen
            med gold-plating, alltså överimplementering, av direktivet när
            det väl finns på plats. Det är nämligen så vi brukar göra med
            det mesta som EU hittar på.
          </note>
          <note>
            Fru talman! Avslutningsvis vill jag också säga något om själva
            sakfrågan.
          </note>
          <note>
            Jag blir alltid lika upprörd när vi diskuterar löneskillnader
            mellan könen. Det är trots allt 2020, och vi borde ha löst ut
            den här frågan för länge sedan. Men nyckeln är inte mer byråkrati
            utan att vi börjar värdera kvinnodominerade yrken lika högt som
            vi värderar mansdominerade yrken. Det löser man inte med lönekartläggningar
            eller diverse andra EU-direktiv. Här behöver vi ta lead för att
            ta itu med frågorna i en svensk kontext med respekt för hur vår
            arbetsmarknadsmodell ser ut. Det kommer jag och Centerpartiet
            att jobba vidare för.
          </note>
          <note>
            Anf. 79 ALI ESBATI (V):
          </note>
          <note>
            Fru talman! Vi ska i dag formellt ta ställning till om Sveriges
            riksdag ska anse det vara oförenligt med EU-rätten att ta fram
            ett direktiv om transparens i lönesättningen i syfte att motverka
            diskriminering och närma oss målet om lika lön för män och kvinnor
            inom unionen. I den frågan har vi i Vänsterpartiet landat i samma
            slutsats som regeringen, alltså att det inte strider mot subsidiaritetsprincipen.
          </note>
          <note>
            Vi har en i grunden kritisk hållning till EU:s institutioner.
            Utifrån den hållningen har vi olika syn på de förslag och initiativ
            som tas fram. Vi vet att på jämställdhets- och icke-diskrimineringsområdet
            har EU en långtgående rätt att ta fram förslag, och vi ser inte
            att det som skisseras här ligger utanför den kompetensen, även
            om det finns frågetecken och orosmoln innehållsligt. Men som också
            påpekas i betänkandet är det något som vi och andra i utskottet
            har gett uttryck för i överläggningar med regeringen. Vi vill
            också understryka att det som står i betänkandet är viktigt, nämligen
            att direktivet ska respektera autonomin för arbetsmarknadens parter
            och att definitionen av centrala begrepp ska fortsätta att ligga
            hos medlemsstaterna.
          </note>
          <note>
            Det är inte några jätteentusiasmerande eller revolutionerande
            förslag som kommissionen luftar, får man säga. Det handlar om
            en del individuella rättigheter att ta del av viss information
            och därmed krav på arbetsgivare att ta fram den informationen.
            Det finns också en del skrivningar som ska bidra till att göra
            det möjligt att få kompensation i de fall där det har förekommit
            diskriminering.
          </note>
          <note>
            Vi kan från svensk sida konstatera att det individuella och juridiska
            perspektivet absolut inte är det enda och inte heller det viktigaste
            sättet att adressera det stora samhällsproblem som bristande jämställdhet
            i arbetslivet utgör. Dock kan det vara viktigt i vissa situationer
            för att få igång processer som kan avtäcka diskriminerande praxis,
            alltså vara ett bland många verktyg.
          </note>
          <note>
            Jag skulle kunna stanna där, men det finns en del formuleringar
            i reservationen från Moderaterna, Sverigedemokraterna och Kristdemokraterna
            – och det är resonemang som också har återkommit i debatten –
            som jag tycker behöver kommenteras.
          </note>
          <note>
            Till en början är det viktigt att slå fast att det finns betydande
            strukturella skillnader på arbetsmarknaden mellan män och kvinnor
            också i Sverige, på ett sådant sätt att kvinnor som grupp missgynnas.
            Lönen är förstås en del av detta. Vi kan se att det finns en glädjande
            minskning av lönegapet men att det går långsamt.
          </note>
          <note>
            Vi behöver också vara väldigt noga i diskussionen med att lika
            lön för lika arbete är en nivå att beakta men att det också behöver
            finnas en förståelse för att det finns andra nivåer. Vi har lika
            lön för liknande eller likvärdigt arbete, som ju direkt blir en
            mer strukturell fråga om arbetsvärdering och lönebildning. Vi
            kan också se på skillnader i inkomst, vi kan se på skillnader
            i pension och vi kan se på skillnader i arbetsvillkor.
          </note>
          <note>
            Det är absolut inte så att man måste ta upp allt det här i en
            reservation, men i den reservation som finns från M, SD och KD
            berörs implicit flera av de här problemställningarna på ett inte
            särskilt förtroendeingivande sätt.
          </note>
          <note>
            Jag konstaterar också att reservationen får stöd på Svenska Dagbladets
            ledarsida i dag med den något överraskande ingången att EU-kommis
            ­ sionen skulle genomsyras av genusideologi, vilket ju hade varit
            en lite sko ­ jig nyhet att få så här på en onsdag men tyvärr
            inte är helt överensstäm ­ mande med verkligheten.
          </note>
          <note>
            I reservationen kan vi läsa: ”Det är … framför allt individuell
            lönesättning som gynnar kvinnors löneutveckling.” Det är ett ganska
            problematiskt påstående. Det är visserligen så att ökningen av
            så kallad individuell lönesättning sammanfaller i tid med ett
            visst närmande av kvinnors och mäns löner, men det finns flera
            andra aspekter här. Det finns många bran ­ scher i dag där individuell
            lönesättning är norm, som en del av de kollektivavtalade villkoren.
            Många av just de branscherna, som då ligger lite högre upp på
            löneskalan, har haft en starkare löneutveckling än genomsnittet.
            Men det är ju inte enskilda personers lyckade löneförhandlingar
            som har grundlagt den utvecklingen. I bästa fall kan man alltså
            säga att det här påståendet är grovt förenklat, men jag skulle
            vilja hävda att det är direkt missvisande.
          </note>
          <note>
            I reservationen kan man också läsa en känga mot den svenska lagstift
            ­ ningen om lönekartläggning. Vi har också hört det i debatten
            här. Det står: ”Riksrevisionen har i en granskning visat att den
            svenska diskriminerings ­ lagens krav på lönekartläggning har
            en begränsad möjlighet att påverka löneskillnaderna mellan kvinnor
            och män på arbetsmarknaden.” Detta är lite märkligt. Syftet med
            lönekartläggningen har ju aldrig varit att gå på skillnaderna
            mellan olika sektorer och branscher utan att ge ett verktyg i
            arbetet mot lönediskriminering av individer ur ett rättighetsperspektiv.
            Se ­ dan finns det övergripande effekter, men de är av ett slag
            som Riksrevisio ­ nens rapport inte mäter och inte heller har
            föresatt sig att mäta.
          </note>
          <note>
            Jag kan citera den tidigare jämställdhetsombudsmannen Lena Svenaeus:
            ” I grunden syftar lönekartläggning till att ändra cementerade
            normer som undervärderar kvinnors arbete och nedvärderar typiskt
            kvinnligt arbete. Det handlar om makt och pengar och då får man
            enligt forskning och beprövad erfarenhet räkna med motstånd. ”
          </note>
          <note>
            Jag tror att det är viktigt att se verkligheten som den ser ut,
            så att en sådan här diskussion inte ger en missvisande bild i
            flera avseenden. Vi vet att den viktigaste förklaringsfaktorn
            när det gäller löneskillnaderna mellan män och kvinnor är att
            män och kvinnor helt enkelt har olika yrken. Detta är inte en
            slutpunkt för en jämställdhetsanalys utan en utgångspunkt, alltså
            att män och kvinnor på ett strukturellt plan har olika yrken.
            Att de yrkena medför olika lönenivåer är ju inte någon naturkonstant
            utan just ett av många uttryck för den könsmaktsordning som präglar
            vårt samhälle och därmed även arbetsmarknaden.
          </note>
          <note>
            Vi kan se att det finns ett starkt samband mellan hög andel kvinnor
            i ett yrke och låg lön i det yrket. Till det kan läggas ett mycket
            starkt samband mellan kön och deltidsarbete, alltså att kvinnor
            betydligt oftare än män arbetar deltid och då får lägre inkomster.
            Vi kan även se att timlöneutvecklingen är sämre där man har mer
            av deltidsarbete. Då vet vi samtidigt att särskilt för LO-grupperna
            är rent ofrivillig deltid, alltså helt enkelt att man inte får
            högre sysselsättningsgrad, den vanligaste orsaken till deltidsarbete.
            Men även det som kallas för frivillig deltid, som handlar om att
            kvinnor i högre utsträckning går ned i arbetstid för att erbjuda
            obetalt omsorgsarbete, är förstås en strukturell fråga att beakta.
          </note>
          <note>
            När det är så kan man exempelvis göra som Kristdemokraternas
            partiledare Ebba Busch och säga: ” Låg pension efter föräldraledighet,
            deltid och ett låglöneyrke. Är det ojämställdhet? Gör andra val,
            få annat resultat. ” Eller så kan man välja alternativet att i
            stället förstå hur samhället fungerar och därmed inse att detta
            är mycket bra exempel på strukturell brist på jämställdhet.
          </note>
          <note>
            Jag kan inte heller låta bli att konstatera att de partier som
            nu råkar vara reservanter i det här subsidiaritetsärendet, och
            då har en hel del legitima skäl till sitt ställningstagande, också
            råkar vara partier som verkligen inte har något särskilt vackert
            track record gällande förslag på nationella jämställdhetsskapande
            åtgärder. Det mesta har man varit emot från det hållet och är
            så fortfarande. Det gäller välfärdssektorn och de privatiseringar
            som har lett till sämre villkor för kvinnor som jobbar där. Det
            gäller arbetsrättsligt, där man försvagar fackföreningsrörelsen
            som är den viktigaste drivkraften för högre löner och bättre villkor.
            Det gäller också en mängd andra förslag som skulle leda till att
            vi i praktiken får ett sämre jämställdhetsarbete.
          </note>
          <note>
            Det går att fortsätta på det här spåret, men jag kommer här tillbaka
            till de formella aspekterna på ärendet och konstaterar att vi,
            även om vi har många synpunkter på EU-systemet i allmänhet och
            på vad som är bästa sättet att angripa bristande jämställdhet
            på arbetsmarknaden, i bedömning ­ en av den aktuella subsidiaritetsfrågan
            står bakom utskottets utlåtande.
          </note>
          <note>
            Anf. 80 MALIN DANIELSSON (L):
          </note>
          <note>
            Fru talman! I Sverige har vi sedan lång tid tillbaka insyn i
            lönesättningen, och lönegapet mellan män och kvinnor har stadigt
            minskat. Trots det visar Medlingsinstitutets senaste undersökning
            att löneskillnaden mellan kvinnor och män är nästan 10 procent.
            Fastän kvinnor har högre utbildning än män tjänar de i genomsnitt
            3 700 kronor mindre i månaden.
          </note>
          <note>
            Sverige är duktiga på transparens i lönesättningen, men långt
            ifrån alla EU-länder är det. 14 procent – så stor är löneskillnaden
            mellan kvinnor och män i snitt i EU, enligt Eurostat och EIGE,
            det europeiska jämställdhetsinstitutet. Skillnaderna mellan länderna
            är också stora. Cirka två tredjedelar av löneskillnaderna på europeisk
            nivå går dessutom inte att förklara, och i en del medlemsstater
            ökar löneskillnaderna.
          </note>
          <note>
            Vissa EU-länders åtgärder för insyn i lönesättningen har visat
            sig vara fragmentariska och sällsynta, trots att frågan under
            en lång tid har varit på agendan och frivilliga insatser har uppmuntrats.
            När skillnaderna är stora mellan länderna inom den inre marknaden
            finns det en risk att företagen tvingas konkurrera på ojämförbara
            villkor. Detta skulle kunna hindra den inre marknaden från att
            fungera väl, vilket motiverar åtgärder på EU-nivå.
          </note>
          <note>
            Fru talman! I detta fall finns redan mycket av det som kommissionen
            väntas föreslå i Sverige, antingen i befintlig lag eller alternativt
            i överenskommelse mellan arbetsmarknadens parter. Exempelvis måste
            arbetsgivare enligt svensk diskrimineringslag årligen göra en
            lönekartläggning för att upptäcka, åtgärda och förhindra osakliga
            löneskillnader mellan kvinnor och män. Tack vare detta och andra
            åtgärder har vi kunnat stoltsera med minskade löneskillnader på
            den svenska arbetsmarknaden. Fler medlemsstater behöver gå samma
            väg för att jämställdheten inom unionen ska öka.
          </note>
          <note>
            Vi anser att det direktiv som förväntas komma behövs. Samtidigt
            ser vi en del problem med det. Det bör vara flexibelt och mindre
            detaljerat. Exempelvis är det viktigt att säkerställa möjligheten
            till individuell lönesättning, att definitioner av arbetsrättsliga
            begrepp lämnas åt medlemsstaterna och att företagens konkurrenskraft
            och tillväxtförmåga värnas. Den svenska partsmodellen ska också
            respekteras vid ett eventuellt införande. Det här är viktigt i
            de förhandlingar som kommer att ske inför att direktivet ska antas.
          </note>
          <note>
            Vi har i debatten, både här i salen och utanför, hört framföras
            att löneskillnaderna är relativt små i Sverige och att direktivet
            därmed inte är motiverat. Men jag vill påminna om att om vi ställer
            kvinnors lön i relation till mäns jobbar kvinnor gratis från klockan
            16.12 varje dag medan männen får lön fram till klockan 17. Det
            är fortfarande 48 minuter obetalt arbete per dag i snitt. Och
            då har vi inte ens räknat in det obetalda hemarbete som kvinnor
            även fortsatt gör merparten av. Även om vi kan glädjas åt att
            lönegapet minskar ligger skillnaden i Sverige mellan mäns och
            kvinnors livsinkomster oförändrade sedan mitten av 90-talet.
          </note>
          <note>
            Det vi mäter och kartlägger synliggörs. Det är först när vi har
            synliggjort ett problem som vi faktiskt kan åtgärda det. Och även
            om vi ligger bra till inom EU har Sverige saker kvar att göra
            för ekonomisk jämställhet och därigenom ekonomisk frihet för kvinnor.
            Det behövs mer av detta även på europeisk nivå.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            Anf. 81 ANNIKA HIRVONEN (MP):
          </note>
          <note>
            Fru talman! Nästan var tredje kvinna i Europa står utanför arbetsmarknaden
            för att hon i stället har ansvaret för att på heltid ta hand om
            sin familj och sköta omsorg en . Nästan lika många kvinnor arbetar
            deltid. Bland män är de här siffrorna bara 4,2 procent respektive
            8,3 procent.
          </note>
          <note>
            De kvinnor som arbetar gör det i större utsträckning i yrken
            som är lägre värderade, och kvinnor som arbetar med samma eller
            ett likvärdigt jobb som en man betalas sämre.
          </note>
          <note>
            Det finns flera jämställdhetsutmaningar i Europa och i Sverige.
            Direktivförslag et om bindande åtgärder för transparens i lönesättningen
            tar sikte på det sista av problemen jag nämnde, alltså problemet
            att när kvinnor arbetar med samma jobb som män, eller när de utför
            ett likvärdigt arbete, får de mindre betalt.
          </note>
          <note>
            Fru talman! Frågan i dag är då: Är detta en fråga som Europeiska
            unio ­ nen bör engagera sig i? Tre partier, de högerkonservativa
            Moderaterna, Sverigedemokraterna och Kristdemokraterna, säger
            nej. Det är inte första gången som just de här tre partierna svarar
            nej på frågan: Ska vi arbeta för jämställdhet, och ska vi vidta
            bindande åtgärder mot diskriminering av kvinnor?
          </note>
          <note>
            Det är uppenbart när man läser de här partiernas motivering att
            de inte har en djupare förståelse för de problem med lönediskriminering
            på arbetsmarknaden som vi har i Sverige och i resten av EU. Till
            exempel skriver de på sidan 15 i betänkandet att den starkaste
            förklaringen till de minskade löneskillnaderna är att könsuppdelningen
            på arbetsmarknaden minskar och menar då, får jag ändå utgå från,
            att det är ett argument emot ökad lönetransparens.
          </note>
          <note>
            Men, fru talman, skillnaden vad gäller könsuppdelningen på arbetsmarknaden
            påverkar inte könsdiskrimineringen i samma yrke. Det är det problemet
            som vi nu diskuterar. Det är uppenbart att Moderaterna, Sve ­
            rigedemokraterna och Kristdemokraterna blandar ihop äpplen och
            päron i jämställdhetspolitiken och väljer att säga nej utan att
            komma med några egna förslag. Jo, förlåt – de föreslår erfarenhetsutbyte
            där man delar goda exempel.
          </note>
          <note>
            Fru talman! Jag skulle vilja fråga den enda av de här partiernas
            representanter som faktiskt är kvar i kammaren, Sofia Damm från
            Kristdemokraterna, vilka länders goda erfarenheter på det här
            området som man ska prata om. Är det Rumänien , som har minst
            skillnad mellan yrken , som vi ska lära oss av? Eller är det Estland
            , som har löneskillnader på 22,7 procent?
          </note>
          <note>
            Mycket framgångsrikt arbete har gjorts i flera EU-länder mot
            lönediskriminering på arbetsmarknaden, men det är uppenbart, fru
            talman, att det inte görs tillräckligt i någon av EU:s medlemsstater.
          </note>
          <note>
            Vi i Miljöpartiet har flera synpunkter på innehållet i ett sådant
            här direktiv. Men i grunden är det mycket välkommet att den här
            kommissionen prioriterar jämställdhetsfrågorna mycket högre än
            den tidigare och att vi tillsammans är överens om att jämställda
            löner är en rättighet för alla kvinnor i Europeiska unionen.
          </note>
          <note>
            Fru talman! Att få svart på vitt hur det ser ut – att få statistik
            – är bottenplattan för de framgångar som vi har haft i Sverige
            för jämställdhet. Att över huvud taget ha rätten att få reda på
            om du har blivit diskriminerad eller inte är också grunden för
            dig som individ att kunna kräva dina rättigheter.
          </note>
          <note>
            Trots att det inte ännu är färdigförhandlat om innehållet i direktivet
            och trots att det finns vissa berättigade farhågor och många önskemål
            menar vi från Miljöpartiets sida att det är på sin plats att Europeiska
            unionen engagerar sig i detta och skriver bindande direktiv som
            handlar om jämställda löner i hela EU.
          </note>
          <note>
            Med det yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 12 Ersättningsrätt och insolvensrätt
          </note>
          <note>
            Civilutskottets betänkande 2020/21:CU10
          </note>
          <note>
            Ersättningsrätt och insolvensrätt
          </note>
          <note>
            föredrogs.
          </note>
          <note>
            Anf. 82 SANNE LENNSTRÖM (S):
          </note>
          <note>
            Fru talman! I dag debatterar civilutskottet betänkande CU10 Ersättningsrätt
            och insolvensrätt . Betänkandet berör framför allt olika vägar
            för att minska överskuldsättningen i vårt land. Det är ett faktum
            att i princip alla människor kan bli svårt skuldsatta. Det kan
            bero på sjukdom, skilsmässa eller arbetslöshet, eller så beror
            det helt enkelt på bristande kunskap och frånvaron av redskap
            för att kunna skapa sig en god ekonomi.
          </note>
          <note>
            Vi ser också att antalet skuldsatta hos Kronofogden minskar.
            Det är positivt, men vi ser också en oroande utveckling när det
            gäller att allt fler personer som är under 35 år ansöker om skuldsanering.
          </note>
          <note>
            För att motarbeta överskuldsättning har regeringen infört en
            ny skuld ­ saneringslag. Genom den har Kronofogdemyndigheten arbetat
            mer uppsökande för att informera människor om möjligheten att
            få skuldsanering. Lagen har tillsammans med Kronofogdemyndighetens
            nya e-tjänst gjort det lättare att ansöka om skuldsanering.
          </note>
          <note>
            Statistik visar att allt fler skuldsatta ansöker om och beviljas
            skuldsanering. Tiden för en skuldsanering ligger i dag på fem
            år med två betalningsfria månader per år. Det är ett starkt barnperspektiv
            som ligger bakom de två betalningsfria månaderna. De är viktiga,
            kanske framför allt när familjen vill göra några extra. Man vill
            kanske kunna köpa julklappar i december eller göra utflykter på
            sommaren.
          </note>
          <note>
            Regeringen har tidigare skapat lägre trösklar för att kunna korta
            ned skuldsaneringstiden, vilket kan bli aktuellt vid särskilda
            omständigheter. I propositionen Löneutmätning och digitala ansökningar
            i utsökningsförfarandet föreslog regeringen nyligen att det belopp
            som skuldsatta får behålla ska vara större om man är just en del
            av en barnfamilj.
          </note>
          <note>
            En annan oroande utveckling är att konsumtionslånen ökar. Det
            kan antyda att det finns problem med bristande kreditupplysningar.
            På Regeringskansliet pågår med anledning av detta ett arbete för
            att se över hushållens skuldsättning. I budgetpropositionen för
            2020 aviserade regering ­ en att man avser att följa upp genomslaget
            av de åtgärder som regeringen har vidtagit för att bromsa just
            överskuldsättningen. Arbetet för att minska antalet skuldsatta
            i Sverige pågår alltså kontinuerligt.
          </note>
          <note>
            Fru talman! I betänkandet finns ett förslag om ett tillkännagivande
            till regeringen med anledning av motioner om utökade möjligheter
            till distansutmätning för Kronofogdemyndigheten. Det handlar om
            att distansutmätning bör vara möjligt i större utsträckning än
            i dag. Regeringen uppmanas att överväga hur en reglering med utökade
            möjligheter till distansutmätning skulle kunna utformas. Man kan
            även tänka sig en utredning för att se över detta.
          </note>
          <note>
            Fru talman! Faktum är att det redan finns en utredning. Den heter
            Ett modernare utsökningsförfarande . Det kan nog vara den mest
            omfattande utredning jag har bläddrat i. Den är på över 1 000
            sidor och innehåller massor med förslag. I denna utredning bemöts
            bland annat förslaget om utökade möjligheter till just distansutmätning.
          </note>
          <note>
            Man analyserar också kravet på att egendom som påträffats av
            en annan myndighet måste vara omhändertagen med stöd av myndighetens
            regelverk för att man ska kunna distansutmäta. Utredningen är
            tveksam till det, då det kan uppfattas som en otillåten utredningsåtgärd.
            Det skulle i slutänden kunna riskera att skada allmänhetens förtroende
            för statliga myndigheter. Men med detta sagt har flera tunga remissinstanser
            gett uttryck för en annan uppfattning. Det är därför något som
            regeringen ser över mycket noga. Jag kan meddela att det är ett
            intensivt arbete som just nu pågår i Regeringskansliet.
          </note>
          <note>
            Den största fördelen med utökad möjlighet till distansutmätning
            är att man kan beslagta det så kallade blinget och därmed minska
            lönsamheten för kriminella. Kanske kan detta också leda till att
            minska rekryteringen till de kriminella gängen. Arbetet som regeringen
            just nu genomför bör inte föregripas. Vi ser därmed inte att det
            finns skäl för att göra ett tillkännagivande i dag. Jag tror att
            alla som lyssnar på denna debatt kan se fram emot åtgärder och
            förslag från regeringen inom en snar framtid. Därför har vi lagt
            fram reservation 3, som vi yrkar bifall till.
          </note>
          <note>
            Fru talman! Alla kan hamna i skuld. Men det är också något vi
            som samhälle måste förebygga. Jag har nämnt några åtgärder för
            att minska överskuldsättningen i landet, exempelvis att strama
            upp kreditgivningen så att man inte ger lån som människor inte
            kan betala tillbaka. Konsumentombudsmannen har i dag möjlighet
            att stoppa vilseledande reklam för snabblån. Det finns också ett
            räntetak för dessa snabblån.
          </note>
          <note>
            Avslutningsvis vill jag ta tillfället i akt och tipsa alla som
            lyssnar på denna debatt och är intresserade av dessa frågor att
            stanna kvar och lyssna även på nästa debatt, om konsumenträtten.
            Konsumentvägledningen är en väldigt viktig parhäst till budget-
            och skuldrådgivningen när det gäller att bromsa överskuldsättningen
            i vårt land.
          </note>
          <note>
            Med det yrkar jag bifall till reservation 3.
          </note>
          <note>
            Anf. 83 DAVID JOSEFSSON (M):
          </note>
          <note>
            Fru talman! Ersättnings- och insolvensrätt – titeln på betänkandet
            som vi debatterar är torr som fnöske. Men bakom en torr titel
            döljer sig faktiskt något vackert: det regelverk som gör att vi
            vågar låna pengar av och låna ut pengar till varandra. Det gör
            att en gäldenär kan våga ta ett lån utan att vara rädd för att
            borgenären ska ta allt man äger om betalningen blir sen eller
            helt uteblir. Och borgenären vågar låna ut pengar utan att behöva
            vara orolig för att gäldenären ska strunta i att betala eller
            göra rätt för sig.
          </note>
          <note>
            Utan det här regelverket skulle nog få våga sätta in sina pengar
            på banken. Och banken skulle våga låna ut till ännu färre. Utan
            insolvensrätt skulle leverantörer inte våga ge kredit. Och få,
            utom de riktigt rika, skulle våga starta företag. Det skulle vara
            den starkes ord som blev lag. Jag tror också att det är därför
            många uppgörelser inom den kriminella världen handlar om just
            obetalda eller påstådda skulder.
          </note>
          <note>
            Det är torrt som fnöske, men också vackert som en vårdag.
          </note>
          <note>
            Fru talman! Låt mig övergå till de konkreta förslag som vi debatterar
            i dag. Civilutskottet föreslår att riksdagen ska rikta ett tillkännagivande
            till regeringen om distansutmätning. Distansutmätning innebär
            att Kronofogden kan göra utmätning av egendom på distans och är
            i dag tillåtet endast i väldigt specifika fall.
          </note>
          <note>
            I dag kan Kronofogden inte göra distansutmätning om polisen till
            exempel gör en husrannsakan eller stannar en känd gängkriminell
            som har stora skulder, bär en dyr klocka och dyra smycken eller
            kör en exklusiv bil. Den egendomen kan endast utmätas om Kronofogden
            själv är på plats. Det är man ibland, vid särskilt riktade insatser.
            Men det faller på sin egen orimlighet att det ska sitta en kronofogde
            i varje patrullbil.
          </note>
          <note>
            Både polisen och Kronofogden har därför lyft upp att lagstiftningen
            måste ändras, av flera skäl. Det handlar bland annat om effektiviteten
            hos Kronofogden när det gäller att göra utmätningar. Myndigheten
            själv uppskattar att distansutmätningar skulle kunna tredubblas
            med en sådan här lagändring. Men det handlar framför allt om rättsstatens
            legitimitet. Det är provocerande att kända brottslingar kan uppträda
            med dyra föremål, trots att de har stora skulder. Med en sådan
            här lagändring prioriteras brotts ­ offren. Det är oftast från
            skadestånd till brottsoffer som kriminellas skulder härrör.
          </note>
          <note>
            Det skulle också ha förebyggande verkan. Om kriminella drar sig
            för att visa upp exklusiva klockor, bilar, kläder eller smycken
            kan de inte heller skryta med sin kriminella livsstil. Och kan
            de inte skryta med sin kriminella livsstil blir det svårare att
            rekrytera nya personer till organiserad brottslighet.
          </note>
          <note>
            Fru talman! Jag vill också nämna Moderaternas andra yrkanden,
            som vi tyvärr inte får majoritet för i utskottet. De t första
            handlar om utmätning av skadestånd till förmån för brottsoffer.
            I dag finns endast begränsade möjligheter att göra en utmätning
            av skadestånd som någon har fått från staten , exempelvis för
            ett frihetsberövande. Det gäller även utmätning för att betala
            skadestånd till brottsoffer . Det innebär i praktiken att samhället
            med nuvarande ordning anser att det är prioriterat att en dömd
            brottsling har rätt till sitt skadestånd framför brottsoffrets
            rätt till sitt skadestånd. Vi menar att det inte är en rimlig
            ordning.
          </note>
          <note>
            Vår andra reservation handlar om budget- och skuldrådgivningen
            i våra kommuner. Att erbjuda budget- och skuldrådgivning är en
            skyldighet för kommunerna. Men vi ser att kötiden oftast är väldigt
            lång. Samtidigt vet vi att tidiga insatser är viktiga för att
            förhindra överskuldsättning. Under den tid som någon som hamnat
            i en skuldfälla får vänta på hjälp tickar räntorna bokstavligt
            talat på. Vi tror att en lagstadgad maximal kötid skulle innebära
            att rådgivningen blir mer likvärdig i hela landet.
          </note>
          <note>
            I dag ligger tillsynsansvaret för budget- och skuldrådgivning
            på Inspektionen för vård och omsorg, eftersom frågan regleras
            i socialtjänstlagen. Vi menar att det skulle vara mer ändamålsenligt
            om tillsynsansvaret överförs till Konsumentverket.
          </note>
          <note>
            Fru talman! Avslutningsvis vill jag säga några ord om företagsrekonstruktioner.
            En företagsrekonstruktion är en åtgärd som syftar till att rekonstruera
            en affärsrörelse så att den kan fortleva hellre än att gå i konkurs.
            Det är ett viktigt verktyg för att kunna både rädda arbetstillfällen
            och öka möjligheterna för borgenärer att få tillbaka mer på sina
            fordringar.
          </note>
          <note>
            Samtidigt är det i dag betydligt vanligare med konkurser än företagsrekonstruktioner.
            Bara i mars 2020 genomfördes 574 konkurser, vilket kan jämföras
            med 53 företagsrekonstruktioner. Trots att frågan i flera omgång
            ­ ar är utredd har regeringen valt att ännu inte agera. Vi kan
            anta att många företag som har gått i konkurs under det senaste
            året i grunden hade varit livskraftiga, men de har på grund av
            pandemin fått tillfälliga betal ­ nings ­ svårigheter. Om regeringen
            inte hade varit så senfärdig med att se över rekonstruktionslagstiftningen
            hade kanske många av de företag som nu har gått i konkurs i stället
            kunnat rekonstrueras. Då hade fler arbetstillfällen kunnat räddas
            och större värden bevaras.
          </note>
          <note>
            Fru talman! Vi i Moderaterna står givetvis bakom samtliga våra
            reservationer , men för tids vinnande yrkar jag bifall endast
            till reservation 2 samt till utskottets förslag i övrigt.
          </note>
          <note>
            Anf. 84 ANGELICA LUNDBERG (SD):
          </note>
          <note>
            Fru talman! Jag vill börja med att yrka bifall till reservation
            11.
          </note>
          <note>
            Överskuldsättning är ett stort problem, och rekordmånga personer
            ansöker om att få hjälp med skuldhantering. Under första halvan
            av 2020 ansökte drygt 15 000 personer om skuldsanering, vilket
            är en ökning med över 40 procent jämfört med samma period året
            innan.
          </note>
          <note>
            Överskuldsättning är inte bara ett problem för den enskilde och
            dennes familj utan också för samhället. Kostnaderna för överskuldsättningen
            är hög, men vi ser också att psykisk ohälsa och självmordsförsök
            förekommer i mycket högre utsträckning hos personer med svår skuldsättning.
            Det är av flera skäl därför viktigt att kraftfulla åtgärder införs
            på området.
          </note>
          <note>
            Samtidigt som många ansöker om skuldsanering är det många som
            får avslag. För att bli beviljad skuldsanering måste den som ansöker
            ha så stora skulder att han eller hon inte kan betala tillbaka
            pengarna inom en överskådlig tid. Av de unga som ansöker om skuldsanering
            får 80 procent avslag. Enligt Kronofogden har många unga missuppfattat
            vad en skuldsanering innebär, och det råder generellt stor okunskap
            om vad man ska göra när man drar på sig skulder.
          </note>
          <note>
            Attityden till skuldsättning är i dag oroande. Många ser skuldsanering
            som någon form av enkel utväg, och det är lätt att skoja lite
            om de personer som hamnar i tv-programmet Lyxfällan . Men faktum
            är att det krävs en lång rad felaktiga beslut under ganska lång
            tid för att komma så långt som till skuldsanering.
          </note>
          <note>
            Utgångsläget bör alltid vara att den som har en skuld ska göra
            rätt för sig. För vi ska komma ihåg att bakom varje löneutmätning
            eller skuldsanering sitter ett antal företag eller privatpersoner
            och väntar på pengar som de lagligen har rätt till. Kanske är
            det ett brottsoffer som väntar på skadestånd. Ofta är det myndigheter
            som vill driva in skulder, och då är pengarna allas våra gemensamma.
          </note>
          <note>
            När en skuldsanering är över har man många gånger bara betalat
            tillbaka en bråkdel av det man var skyldig från början eftersom
            större delen av skulderna avskrivs och aldrig återbetalas helt.
            Därför ska skuldsanering användas restriktivt. I stället behövs
            förbättringar, bland annat på konsumtionslånemarknaden, för att
            förhindra att människor från början försätter sig i osund skuldsättning.
          </note>
          <note>
            Hur gör vi då för att arbeta preventivt med skulder? Det finns
            så klart inte en enda lösning på detta allvarliga problem, och
            Sverigedemokraterna har för avsikt att inom en snar framtid återkomma
            till kammaren med ett samlat förslag på vilka åtgärder vi ser
            behöver komma till för att vända trenden och förändra attityderna
            till skuldsättning.
          </note>
          <note>
            Ett steg på vägen är att bättre utnyttja den kommunala budget-
            och skuldrådgivningen , som kommunerna har skyldighet att erbjuda.
            Rådgivningen skiljer sig dock mycket åt mellan kommunerna, och
            kötiden kan vara lång. Endast en av fyra invånare känner dessutom
            till att möjligheten ens finns. Därför måste regeringen ta fram
            åtgärder för ökad information till kommuner och invånare om vikten
            av och möjligheterna till konsument- och skuldrådgivning samtidigt
            som en maximal kötid för hur länge någon ska behöva vänta på att
            få hjälp införs.
          </note>
          <note>
            Det är av yttersta vikt att alla som har behov av rådgivning
            får det så att vi kan förhindra effekterna av osund skuldsättning
            redan innan de uppkommer. Den som har en skuld ska inte kunna
            komma undan genom att skriva över tillgångar på någon annan. Kronofogden
            utmäter i dag inte tillgångar som de anser har ett för lågt värde
            i förhållande till kostnaderna.
          </note>
          <note>
            Vad gäller bilar är praxis att inga bilar med ett värde under
            30 000 kronor utmäts. Det innebär att en skuldsatt person kan
            äga hur många bilar som helst med ett värde under 30 000 kronor
            utan att någonting händer. Så här får det inte gå till. Det sticker
            självklart i ögonen på den som väntar på pengar att se att gäldenären
            trots stora skulder äger massvis med bilar.
          </note>
          <note>
            Sverigedemokraterna har föreslagit ett nyägandeförbud för att
            komma till rätta med problemen med bilmålvakter men också för
            att förhindra att den som är skuldsatt enkelt kan skriva nya bilar
            på sig. På så vis försvåras läget för den som vill utnyttja systemet.
          </note>
          <note>
            Inte heller är det rimligt att en skuldsatt person som blir stoppad
            av polisen ska få behålla bilar, kontanter eller dyra smycken.
            Därför är det bra att utskottet nu riktar ett tillkännagivande
            till regeringen om att möjliggöra för distansutmätning i fler
            fall.
          </note>
          <note>
            Man ska inte kunna färdas lugnt i en bil med obetalda skulder
            eller använda den för kriminella ändamål, utan man ska veta att
            polisen och myndigheterna hela tiden är en på spåren. Polisen
            ska ha befogenheter att ingripa mot dem som inte har ärliga avsikter,
            och det är dags att regeringen också gör det möjligt. Man ska
            inte kunna bli ägare till flera bilar eller fritt gå omkring med
            klockor och dyra smycken innan man har betalat av sina skulder.
          </note>
          <note>
            Att göra rätt för sig är en grundläggande värdering i vårt svenska
            samhälle och något vi måste värna.
          </note>
          <note>
            Anf. 85 CATARINA DEREMAR (C):
          </note>
          <note>
            Fru talman! Jag står bakom Centerpartiets samtliga reservationer,
            men jag vill här yrka bifall endast till reservation 8 som handlar
            om åtgärder mot överskuldsättning.
          </note>
          <note>
            Det här betänkandet behandlar en rad olika områden, och jag kommer
            kort att uppehålla mig vid tre av dem: åtgärder mot överskuldsättning,
            betalningsplanens längd vid skuldsanering och övertagandet av
            fordonsrelaterade skulder.
          </note>
          <note>
            Om vi ska vara fria och göra genomtänkta val är det en förutsättning
            att vi inte står i skuld. Men om jag av någon anledning har hamnat
            inte bara i skuldsättning utan även i överskuldsättning snävas
            min frihet in ganska rejält. Det kan finnas många olika orsaker
            till överskuldsättning, och det finns oftast en alldeles unik
            historia bakom varje enskilt fall. Det kan naturligtvis handla
            om ren överkonsumtion, att jag har ett liv och leverne som jag
            egentligen inte har råd med. Men det kan också bero på omständigheter
            av mer ofrivillig karaktär, såsom sjukdom, skilsmässa, att mitt
            företag har gått i konkurs eller att jag har blivit arbetslös.
          </note>
          <note>
            Väldigt ofta drabbar överskuldsättningen inte bara mig själv
            utan även dem som finns runt omkring mig, min familj och mina
            barn. Finns barn med i bilden får överskuldsättningen ytterligare
            en dimension.
          </note>
          <note>
            Barn som växer upp i familjer som är överskuldsatta präglas starkt
            av det på både kort och lång sikt. Socialstyrelsen beskriver det
            som att dessa familjers livsvillkor sannolikt hör till de sämre
            i samhället. Det var väl fint uttryckt av myndigheten.
          </note>
          <note>
            Fru talman! Vi i Centerpartiet vill att regeringen tillsätter
            en utredning med uppdrag att ta fram förslag på stödåtgärder för
            barn till överskuldsatta föräldrar.
          </note>
          <note>
            Detta till trots anser vi att betalningsplanens längd vid skuldsanering
            bör förkortas till tre år från dagens fem år. Talare före mig
            har beskrivit väl hur man hamnar i det läge där man får skuldsanering
            och att det tar ganska lång tid. Då menar vi att man har lidit
            länge nog. Vi har svårt att se att man ska dra ut på det här till
            fem år i stället för tre. Här skulle vi vilja ha en förändring.
          </note>
          <note>
            Här finns också en tanke att se till barnens bästa. I ett barns
            liv är fem år under de här premisserna en oerhört lång tid. Då
            är det bättre att man tar fram viktiga stödåtgärder för att de
            så gott det går ska få en dräglig tillvaro.
          </note>
          <note>
            Fru talman! Till sist vill jag beröra ämnet övertagande av fordonsrelaterade
            skulder. Försäljningen av begagnade bilar är ett område som tyvärr
            nyttjas för bedrägerier av olika slag. Man kan kontrollera ett
            fordons skulder via Transportstyrelsens webbplats, men det finns
            en viss eftersläpning. Varken Transportstyrelsen eller Kronofogdemyndigheten
            kan därför läm ­ na en fullständig bild just vid köptillfället.
            Det finns alltså en viss fördröjning som gör att köparen av en
            begagnad bil riskerar att få överta skulder. I värsta fall kan
            Kronofogden ta bilen i anspråk för att reglera skulderna.
          </note>
          <note>
            Det är inte rimligt att en köpare som har en ärlig avsikt och
            har försökt kolla upp uppgifter med hjälp av de kanaler som finns
            sedan kanske både blir snuvad på bilen och får ta ansvar för skulder
            som denne inte känner till. Därför, fru talman, anser vi i Centerpartiet
            att regeringen bör ta initiativ till en översyn av gällande regelverk
            för att öka tryggheten vid köp av begagnade bilar.
          </note>
          <note>
            Anf. 86 JON THORBJÖRNSON (V):
          </note>
          <note>
            Fru talman! Jag yrkar bifall till Vänsterpartiets reservation
            9.
          </note>
          <note>
            Vi har ett växande problem med överskuldsättning. Det är ett
            problem som drabbar både individer och samhället. I början av
            förra året publicerade Svenska Dagbladet en artikelserie, Kreditkriget
            , om bolag som har som affärsidé att få sina kunder att handla
            på kredit och leva på lånade pengar, något som för en del slutar
            i total katastrof när man inte ser någon utväg längre. Skuldberget
            växer sig högre och högre och orken tar slut. Ett liv ska inte
            behöva sluta vid 26 års ålder på grund av låneskulder.
          </note>
          <note>
            Överskuldsättningen är ett stort problem. Den är ett problem
            för de skuldsatta som får dras med konsekvenserna och ett problem
            för samhället. Det är höga kostnader och risker, men vilka är
            det som står för de kostnad ­ erna och riskerna? När kunderna
            har fastnat i skuldfällan garanterar staten att lånebolagen får
            tillbaka pengarna. Det kan till och med vara en affärsidé för
            kreditgivarna, enligt Kronofogden. Kan man få någon att bli långvarigt
            skuldsatt för ett mindre belopp kan man få in räntepengar under
            många år.
          </note>
          <note>
            Fru talman! Det är positivt att riksdagen 2018 beslutade att
            skärpa lagstiftningen kring snabblån och bland annat införa räntetak
            och kostnadstak. Då försvann de värsta avarterna. Tyvärr är dessa
            åtgärder inte tillräckliga, utan mer måste göras för att skydda
            de allra mest utsatta konsumenterna. De som tar snabblån är oftast
            familjer och personer med svag ekonomi och lägre återbetalningsförmåga,
            något som i förlängningen kan leda till att man hamnar i en skuldfälla
            och riskerar att fastna i överskuldsättning.
          </note>
          <note>
            Överskuldsättningen har ett högt pris. Överskuldsatta personer
            har till exempel sämre hälsa och kortare livslängd. Förutom konsekvenserna
            för enskilda har undersökningar visat att samhällets kostnader
            för överskuldsättningen kan vara så stora som 30 till 50 miljarder.
          </note>
          <note>
            Dessutom finns det ett klassperspektiv i frågan. Bland dem som
            drabbas av överskuldsättning är bland annat låginkomsttagare,
            ensamstående, sjukskrivna och arbetslösa överrepresenterade. Människor
            som redan har det svårt på grund av neddragningar i välfärden,
            bostadsbrist och osäkra anställningar får det ännu svårare.
          </note>
          <note>
            Fru talman! I dag kan även hårt skuldsatta låna pengar eftersom
            många långivare slarvar med kreditprövningen. Konsumentverket
            har granskat ett fyrtiotal bolag sedan 2012. I många fall struntar
            låneföretagen i att ta in uppgifter om kundernas inkomster och
            utgifter innan de lånar ut.
          </note>
          <note>
            Men trots att det saknas grundliga kreditprövningar löper dessa
            bolag liten risk, eftersom Kronofogden fungerar som en garant
            för att lånebolagen ska få tillbaka sina pengar även vid en slarvig
            kreditprövning. Vänsterpartiet vill att långivare som inte gjort
            tillräckliga kreditprövningar ska tvingas ta ett eget ekonomiskt
            ansvar vid indrivningen av skulderna.
          </note>
          <note>
            År 2019 var över 95 000 personer registrerade som evighetsgäldenärer
            – det vill säga skuldsatta i mer än 20 år – hos Kronofogden. En
            fjärdedel av dem är människor som fortfarande dras med skulder
            från 90-talets kris. Skuldsättningen riskerar att bli en livstidsdom.
          </note>
          <note>
            Långvarig skuldsättning drabbar främst dem som redan har ont
            om pengar – människor med små marginaler. Orsaken är ofta missbruk,
            arbetslöshet, skilsmässa eller sjukdom. Det kan vara plötsliga
            och oväntade händelser. Det kan också vara kriser i samhället,
            som den finansiella krisen på 90-talet. Då räddades de stora bankerna,
            men många människor dras fortfarande med skulder efter detta.
            Nu har vi en ny kris på grund av coronaviruset. Vi vill inte se
            en ny generation av skuldsatta som om 30 år ännu inte blivit av
            med sina gamla skulder.
          </note>
          <note>
            Fru talman! I utredningen Överskuldsättning i kreditsamhället?
            föreslås att det ska införas en slutlig preskriptionstid som den
            som finns i Finland. Det skulle innebära en slutlig preskriptionstid
            på 15–20 år beroende på omständigheterna och att den som är satt
            i skuld ska kunna se ett slut – skulderna kommer inte att vara
            i evigheter.
          </note>
          <note>
            När man till exempel läser om Kjell som varit skuldsatt sedan
            början av 90-talet inser man att det var en lång dom han fick.
            Huset såldes på exekutiv auktion, och inget fanns kvar förutom
            skulderna. När räntorna läggs på den ursprungliga skulden finns
            risken att man aldrig blir fri och att man i slutänden har betalat
            sin ursprungliga skuld men ändå fortfarande måste fortsätta att
            betala och betala.
          </note>
          <note>
            Jag har hört röster från bland annat inkassobranschen om att
            detta skulle leda till sämre betalningsmoral. Men att leva på
            existensminimum i decennier är ingen dans på rosor. Är problemet
            kanske att vi har en för dålig utlåningsmoral, när lån delas ut
            till människor som inte har möjlighet att betala tillbaka dem?
          </note>
          <note>
            Det handlar inte om att människor plötsligt kan köpa allt de
            vill och sedan bara strunta i att betala. Det handlar om att få
            en andra chans att komma tillbaka till samhället och vara en del
            av det igen. En slutlig preskriptionstid syftar till att säkerställa
            att den som under lång tid har levt med statliga tvångsåtgärder
            åtminstone ska garanteras att situationen kan få en lösning så
            småningom och att allting faktiskt kan gå åt rätt håll.
          </note>
          <note>
            Fru talman! En grupp som drabbas hårt av överskuldsättningen
            är barn. Barnombudsmannen har tidigare framfört kritik mot att
            barnens rättigheter inte blivit tillräckligt belysta. Närmare
            40 procent av dem med skuldsanering har enligt den statliga utredningen
            Ut ur skuldfällan hemmavarande barn. Många av dessa barn förvägras
            en normal uppväxt. De har inte råd med fotbollsskor till träningen.
            De har inte råd med avgiften till musik ­ skolan. Att fika med
            kompisar eller vara med på andra fritidsaktiviteter som kostar
            några kronor kan bli ett stort problem. Det handlar inte om Thailandsresor
            eller moppebilar. Det handlar om små vardagssaker som för de flesta
            av oss andra är självklarheter.
          </note>
          <note>
            Överskuldsättning ökar också risken för psykiska och fysiska
            besvär och ger kortare livslängd. Det i sin tur riskerar att spilla
            över på barn som är i den här situationen. Barnen oroar sig och
            försöker ta ansvar för den ekonomiska situationen. Forskning har
            visat att barn som växer upp under de här omständigheterna löper
            större risk jämfört med andra barn att ham ­ na i samma situation
            i vuxen ålder.
          </note>
          <note>
            Det är nödvändigt att belysa barnperspektivet på ett bättre och
            tydligare sätt när det gäller överskuldsättning, bland annat för
            att leva upp till barnkonventionen. Det bör göras en ordentlig
            analys och förbättringar för barn som lever med överskuldsättningen.
            Låt barn få bara barn oavsett föräldrar eller skulder.
          </note>
          <note>
            Anf. 87 LARRY SÖDER (KD):
          </note>
          <note>
            Fru talman! Den som är satt i skuld är inte fri. Det är en mening
            som etsat sig fast i mitt minne. Jag tror att det är ganska många
            medborgare som också har den i sitt minne. Det är ett filosofiskt
            men även jordnära statement som jag vill hävda att vi alltför
            sällan tar på största allvar. Både kommuner, regioner och staten
            har alltför ofta spenderbyxorna på, och lån är något man tar ganska
            lättvindigt.
          </note>
          <note>
            Det smittar givetvis av sig på oss medborgare som tar efter samma
            beteende. Varför skulle det inte göra det? För de allra flesta
            går det alldeles utmärkt. Men för en liten del av befolkningen
            kraschar tillvaron med alltför stora skulder, och skulderna hopar
            sig så mycket att skuldsanering är den enda möjliga vägen framåt.
          </note>
          <note>
            Den skuldsaneringslag som infördes 2016 innebär att det har blivit
            enklare att ansöka om skuldsanering, och antalet personer som
            ansöker om skuldsanering har också ökat. Detta är givetvis ett
            resultat av att konsum ­ tionslånen ökar i omfattning hos privatpersoner.
            I många fall går en allt större del av inkomster till ränta och
            amortering på lån.
          </note>
          <note>
            Utvecklingen med allt fler konsumtionslån är oroande, och allt
            oftare är det kanske inte helt genomtänkta lån. Det är positivt
            att fler skuldsatta ges en möjlighet att ta sig ur överskuldsättning
            och utanförskap. Man ska veta att få skuldsanering är inte för
            vem som helst, utan man har under lång tid haft ekonomiska bekymmer
            innan man blir beviljad skuldsanering.
          </note>
          <note>
            Skuldsanering kan ofta få en livsavgörande vändning för den enskilda
            person som lever i en överskuldsättning. När man väl är inne i
            skuldsaneringen menar vi att tiden för betalningsplanen under
            skuldsaneringen borde vara så kort som möjligt för att personen
            ska kunna återgå till ett normalt samhällsliv.
          </note>
          <note>
            Konsumentverket och Kronofogden har framhållit att det är bättre
            med en kortare period om tre år, vilket jag anser är ganska rimligt
            att ta fasta på. I betänkandet Vägen tillbaka för överskuldsatta
            föreslogs en treårig betalningsplan som huvudregel. Regeringen
            bör därför återkomma till riksdagen med ett lagförslag som innebär
            att betalningsplanen vid skuldsanering för privatpersoner som
            huvudregel ska bestämmas till tre år, och enligt mig utan några
            betalningsfria månader.
          </note>
          <note>
            Jag utgår ifrån att vi alla inte är tillfreds med den utbredning
            av brotts ­ lig verksamhet som vi har i vårt avlånga land. Brottslig
            verksamhet fort ­ sätter tidsmässigt och fördjupas i många fall
            av ekonomiska skäl. Det är rätt och slätt så att så länge de ser
            det som en lukrativ verksamhet och risken för att verksamheten
            störs eller stängs ned är ganska liten så fort ­ sätter verksamheten
            obehindrat.
          </note>
          <note>
            Vi kristdemokrater anser att brottslig verksamhet bör störas
            på alla de sätt som det är möjligt. Vi inom civilutskottet har
            en möjlighet att störa denna verksamhet genom att tillåta distansutmätning
            vid fler tillfällen än i dag. Med utökade möjligheter till distansutmätning
            skulle myndigheterna få ett verktyg mot skuldsatta kriminella
            personer som saknar tillgångar på papperet men som har tillgångar
            i praktiken.
          </note>
          <note>
            Utskottet delar i samband med tillkännagivandet i dag expertmyndigheternas
            uppfattning att distansutmätning bör vara möjligt i en större
            utsträckning än i dag. Att man som regeringsparti i dag kan säga
            nej till att öka dessa möjligheter är för mig ganska otroligt.
          </note>
          <note>
            Det finns en allt större grupp som lever under svåra ekonomiska
            förhållanden men som inte går till ytterligheten med skuldsanering.
            De lever med större skulder som de inte ser en möjlighet att betala
            av. Enligt preskriptionslagen preskriberas en fordran tio år efter
            dess tillkomst, om inte preskriptionen avbryts dessförinnan.
          </note>
          <note>
            Preskriptionstiden är dock tre år för en fordran mot en konsument.
            Preskription avbryts till exempel genom att gäldenären får ett
            skriftligt krav eller en skriftlig påminnelse om fordran från
            borgenären. När preskriptio ­ nen avbryts påbörjas en ny preskriptionstid.
            Som ni förstår kan en fordran på en privatperson leva hur länge
            som helst om borgenären är alert och påminner med jämna mellanrum.
            Detta skapar en situation för många och deras nära och kära som
            är helt ohållbar.
          </note>
          <note>
            Vi menar att om man sätter en preskriptionstid utifrån när den
            är fastställd och med 15 år i normalfallet skulle det vara en
            rimlig situation för både gäldenär och borgenär där man går så
            långt det är möjligt för indrivning. Men man kan även se ett slut,
            och rådande situation måste förändras för båda parter, både gäldenären
            och borgenären.
          </note>
          <note>
            I betänkandet Överskuldsättning i kreditsamhället? föreslog utredningen
            att det införs en slutlig preskriptionstid för skulder. Enligt
            förslaget ska preskriptionstiden börja löpa tre månader efter
            att betalningsskyldig ­ heten fastställts och föreslås i normalfallet
            vara 15 år. Detta menar jag är ett ganska rimligt sätt att hantera
            den situationen för många människor. Med det yrkar jag bifall
            till reservation nummer 6.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 13 Konsumenträtt
          </note>
          <note>
            Civilutskottets betänkande 2020/21:CU12
          </note>
          <note>
            Konsumenträtt
          </note>
          <note>
            föredrogs.
          </note>
          <note>
            Anf. 88 SANNE LENNSTRÖM (S):
          </note>
          <note>
            Fru talman! I dag debatterar vi civilutskottets betänkande CU12
            Konsumenträtt . Men jag skulle vilja vrida tillbaka klockan till
            året 2006. Då var jag 17 år gammal, och min skola hade besök av
            konsumentvägledaren May Strandberg. May skulle senare komma att
            vinna priset Årets konsumentvägledare.
          </note>
          <note>
            Jag ska erkänna att jag och mina klasskamrater inte var överentusiastiska
            inför besöket av en konsumentvägledare. Men det dröjde inte länge
            förrän May hade fångat allas intresse. Någon var lite orolig för
            att bli fast med höga CSN-lån. May förklarade hur CSN-lån fungerade
            och hur räntan såg ut. Hon berättade också att man kan ta delar
            av CSN-lån så att det inte blir samma summa i slutändan.
          </note>
          <note>
            Hon berättade också om hur man kan göra upp en budget, och kamraterna
            började vakna lite grann till liv. Några killar frågade vad man
            skulle tänka på när man skulle köpa sin första bil. May berättade
            hårresande berättelser om hur människor hade trott att de hade
            köpt en bil men egentligen bara köpt en kaross. Hon berättade
            hur man kunde undvika att bli lurad.
          </note>
          <note>
            Hon hade också tips på alltifrån billiga matlådor till studentekonomiska
            tips. Jag vet att de i varje fall gjorde min ekonomi när jag var
            student mycket enklare. Vi fick lära oss väldigt mycket den där
            dagen av vår konsumentvägledare May Strandberg.
          </note>
          <note>
            Sedan den där dagen på Bruksgymnasiet har vi tyvärr sett en nedåtgående
            trend i konsumentvägledningen. Denna konsumentvägledning är avgörande
            för att ungdomar ska få skolinformation och inte tidigt hamna
            i skuldfällor.
          </note>
          <note>
            Det är en konsumentvägledning som kan hjälpa människor som inte
            behärskar det svenska språket att kunna tolka ett avtal. Det är
            en konsumentvägledning som kan visa en pensionär hur man kan bestrida
            ett avtal som ingåtts med en oseriös telefonförsäljare.
          </note>
          <note>
            Konsumentvägledningen förebygger överskuldsättning, som vi precis
            har talat om, men den för nu en tynande tillvaro. Det är viktigt
            att skydda utsatta konsumenter. Det inkluderar just ungdomar,
            pensionärer, personer som inte behärskar svenska så bra och även
            personer med funktionsvaria ­ tioner.
          </note>
          <note>
            I Sverige måste vi ha en god lagstiftning som skyddar våra konsumenter.
            Men vi måste också ha ett stöd så att konsumenterna kan navigera
            i det svåra konsumtionslandskap vi lever i.
          </note>
          <note>
            Konsumentvägledningen är dessutom ett ovärderligt stöd för budget-
            och skuldrådgivningen i kampen mot just överskuldsättningen.
          </note>
          <note>
            Med anledning av detta ställer sig Socialdemokraterna bakom tillkännagivandet
            i dag om att regeringen bör se över hur den kommunala konsumentvägledningen
            kan stärkas och utvecklas.
          </note>
          <note>
            Fru talman! Det är viktigt att regeringen ständigt följer teknikens
            och samhällets utveckling – detta för att skydda konsumenterna
            på bästa sätt. I syfte att uppnå detta finns en hel del olika
            utredningar under beredning. En sådan är ett uppdrag att analysera
            frågor gällande skriftlighetskravet vid telefonförsäljning. Frågan
            gäller om detta krav ska utvidgas till att omfatta fler varor
            och tjänster, exempelvis, och utredaren ska föreslå nödvändig
            lagstiftning och redovisa detta i ett slutbetänkande senast den
            13 augusti i år.
          </note>
          <note>
            Med anledning av detta arbete och att vi vill invänta denna utredning
            yrkar jag bifall till vår reservation 2.
          </note>
          <note>
            Något annat som har påverkat oss konsumenter är naturligtvis
            pandemin. Det har rapporterats om alltifrån ökande spelmissbruk
            till problem vid köp av hundvalpar. Coronapandemin ledde nämligen
            till att 57 076 personer blev hundägare under 2020. I Sverige
            köper man ju inte en hund i en djurbutik, utan man köper den av
            en privatperson, en uppfödare. Samma sak gäller hästar. Men att
            få hem människans bästa vän är inte detsamma som att köpa en brödrost
            eller en tv-apparat. Ett djur är en levande varelse som kan komma
            i kläm när det uppstår tvister mellan köpare och säljare. Det
            kan vara tvister om djurets hälsotillstånd eller förmågor hos
            djuret.
          </note>
          <note>
            Regeringen har tillsatt ett utredning som har presenterat betänkandet
            En ny lag om konsumentskydd vid köp och vissa andra avtal . Utredningen
            presenterar förslag för att komma till rätta med detta problem,
            och regeringen har därför aviserat en proposition i ämnet i maj.
          </note>
          <note>
            Fru talman! Konsumenträtten är viktig. Den är viktig för att
            vi ska nå målen om en hållbar konsumtion. Konsumtionen ska vara
            ekonomiskt hållbar för konsumenten. Vi ska motverka överskuldsättning
            i samhället. Det här gör också att vi får en klimatmässig hållbarhet.
            Företagen måste ha regler och incitament som gör att man skapar
            produkter som är hållbara, säkra och miljövänliga.
          </note>
          <note>
            Jag tror personligen att det viktigaste vi kan göra för att uppnå
            detta är att förlänga den omvända bevisbördan vid reklamation.
            Den är i dag sex månader. Efter det måste konsumenten bevisa att
            man inte har hanterat varan på ett felaktigt eller oaktsamt sätt.
            Genom en implementering av ett EU-direktiv utreds just nu en förlängning
            av denna omvända bevisbörda, som förhoppningsvis kommer senare
            denna vår.
          </note>
          <note>
            Vi ska inte slita och slänga. Vi ska köpa hållbara produkter
            som är snälla mot både plånboken och miljön. Om produkten går
            sönder på grund av bristande kvalitet ska det vara lätt att göra
            rätt och att reklamera.
          </note>
          <note>
            En stor del av konsumentlagstiftningen blir till via EU. Det
            är positivt, eftersom vi i allt större utsträckning handlar från
            andra länder. Handlar du från EU kan du vara trygg med att ditt
            barns nya badanka inte innehåller skadliga kemikalier.
          </note>
          <note>
            Med anledning av det jag har anfört yrkar jag alltså bifall till
            reserva ­ tion 2.
          </note>
          <note>
            Anf. 89 LARS BECKMAN (M):
          </note>
          <note>
            Fru talman! Vad roligt med årets konsumentpolitiska debatt! Tyvärr
            verkar det inte som att ministern tycker att den är lika rolig,
            eftersom hon är frånvarande. Men hon kanske har andra saker att
            göra. Det kan väl vara någon som lyssnar på den här debatten som
            kan fundera över vad Sveriges konsumentminister heter. Det kan
            vara intressant.
          </note>
          <note>
            Fru talman! Vi är ju alla konsumenter, så konsumentpolitiken
            är väldigt viktig. Den berör alla. Vi kommer alltid att köpa någonting
            , vare sig det är en vara eller en tjänst. I tidigare konsumentdebatter
            har jag lyft det faktum att om du köper en brödrost har du ett
            starkare konsumentskydd än om du köper offentliga tjänster. Det
            kan man tycka är lite märkligt. Hur kommer det sig att politiken
            har lagstiftat bort konsumenträtten när du väljer skola, äldreomsorg
            eller någon annan offentligt producerad tjänst? Det kan man reflektera
            över.
          </note>
          <note>
            Jag tycker att det är väldigt positivt att Högsta förvaltningsdomstolen
            nyligen kom med en dom om att dricksvatten ska ses som en produkt.
            Det är ganska unikt. Domen ökar möjligheterna för dem som drabbas
            av undermåligt dricksvatten att få skadestånd. I den nyhetsartikel
            som handlar om detta säger Svenskt Vatten, förmodligen helt korrekt,
            att det här kommer att leda till dyrare vatten eftersom de måste
            underhålla vattennäten bättre.
          </note>
          <note>
            Så är det naturligtvis även när privata företag ska budgetera
            sina varor och tjänster. Varje gång vi får till exempel längre
            garantier, starkare reklamationsrätt eller någonting annat kommer
            det att göra produkten eller tjänsten dyrare.
          </note>
          <note>
            Fru talman! I grund och botten har vi näringsfrihet i Sverige,
            och vi har avtalsfrihet. Det betyder alltså att vi som konsumenter
            har ett stort ansvar för att sätta oss in i olika saker när vi
            ska köpa någonting. Vi moderater tycker att pålästa konsumenter
            är det bästa som finns – upplysta konsumenter som tar reda på
            vad de har för rättigheter och skyldigheter.
          </note>
          <note>
            Därför är det, precis som min socialdemokratiska riksdagskollega
            Sanne Lennström sa, viktigt med den kommunala konsumentvägledningen.
            Den hjälper konsumenter. Jag skulle vilja rekommendera alla som
            lyssnar på den här debatten och som till exempel ska upphandla
            hantverkare eller göra någon större renovering hemma att kontakta
            konsumentvägledningen – och att göra det före hellre än efter.
            Det är alltså bättre att kontakta den före än efter.
          </note>
          <note>
            Den kommunala konsumentvägledningen har stor betydelse för många
            i och med att man kan få hjälp på plats. Om man dessutom har språksvårigheter
            eller någonting annat som gör att man har särskilda behov är konsumentvägledningen
            ännu viktigare.
          </note>
          <note>
            Sedan har jag full respekt för att kommunerna, som har haft en
            ansträngd situation under många år, måste prioritera det som är
            lagstadgat för att klara av sina kommunala budgetar. Men jag skulle
            ändå vilja skicka en tydlig signal till Sveriges kommuner: Det
            innebär en alternativkostnad att dra ned på den kommunala konsumentvägledningen.
            Det finns många utredningar som har visat att kommunerna tjänar
            på att ha den kommunala konsumentvägledningen.
          </note>
          <note>
            Fru talman! Jag är förvånad, för vi har sett att Socialdemokraterna
            inte vill ha skriftliga avtal just vid telefonförsäljning av lotter.
            Man undrar vad det beror på. När lagstiftningen kom till om skriftliga
            avtal vid telefonförsäljning – som kan ha gynnat konsumenterna
            men som också kan ha skapat vissa problem – undantog man just
            lotteriförsäljning. Samtidigt driver en minister, Shekarabi, ett
            korståg mot spelföretag. Men just frågan om lotteriförsäljning
            och skriftlighetskravet vid telefonförsäljning har han inte engagerat
            sig i.
          </note>
          <note>
            Det kan naturligtvis bero på att det finns politiska partier
            som mer eller mindre finansierar hela sin verksamhet med intäkter
            från lotteriförsäljning. Jag tycker att det är bra med det tillkännagivande
            som riksdagen i dag kommer att fatta beslut om och som innebär
            en tydlig signal till regeringen: Ta fram krav på skriftliga avtal
            även vid telefonförsäljning av lotter!
          </note>
          <note>
            Jag besökte själv Konsumentverket för några år sedan och lyssnade
            på några av de samtal som de hade uppmärksammat. Det var förskräckligt
            att höra, och jag tycker att det är väldigt tråkigt att regeringen
            inte har agerat i frågan.
          </note>
          <note>
            Jag yrkar bifall till vår reservation 3. Den handlar om att små
            och medelstora företag i dag har svårigheter att hävda sin rätt
            mot oseriösa aktörer, då företag saknar rätten att upphäva avtal
            även i handel med andra näringsidkare. Det kan till exempel handla
            om mindre skogsägare som blir uppringda om telefonabonnemang eller
            andra saker. Där kan vi konstatera att mindre företag har blivit
            mer eller mindre rättslösa. Vi måste titta på det, och det vill
            vi moderater göra.
          </note>
          <note>
            En annan viktig fråga gäller kedjornas egna märkesvaror, de så
            kallade EMV-produkterna. Vi tycker att det är rimligt att konsumenterna
            är upplysta. Om det luktar nygräddat bröd när man går in i en
            livsmedelsbutik kanske man tänker: Ja, jag köper dessa nygräddade
            frallor. Och man kanske gör det i tron att man stärker det svenska
            jordbrukslandskapet. Men i själva verket är det kanske frysta
            bröd som kommer från ett helt annat land. Det är väldigt svårt
            att se det som konsument. Vi vill alltså att det ska bli en tydligare
            ursprungsmärkning.
          </note>
          <note>
            På samma sätt är det med restauranger och köttvaror. Vi tycker
            att det ska vara väldigt tydligt varifrån produkterna kommer just
            för att konsumenterna ska kunna göra aktiva val.
          </note>
          <note>
            Fru talman! Jag ska avsluta med att säga att för 50 år sedan
            föddes konsumentombudsmannaämbetet. Det var många saker som skedde
            på 70-talet. Konsumentverket har naturligtvis en viktig roll inte
            bara för att stärka konsumenten utan också för att skapa en sund
            konkurrens mellan seriösa företag. Där tycker jag att Konsumentverket
            har en viktig roll.
          </note>
          <note>
            Med det, fru talman, yrkar jag bifall till reservation nummer
            3.
          </note>
          <note>
            Anf. 90 ANGELICA LUNDBERG (SD):
          </note>
          <note>
            Fru talman! Jag vill yrka bifall till reservation nummer 5.
          </note>
          <note>
            Konsumentpolitiken är ett viktigt politiskt område som berör
            alla människor i deras vardag. Det är grundläggande att vi kan
            känna oss trygga med det vi väljer att konsumera och att vi vet
            vilka regler som gäller både före och efter ett köp. För att vi
            konsumenter ska kunna handla hållbart och välja produkter som
            minskar påfrestningarna på miljön är det avgö ­ rande att information
            finns lättillgänglig så att vi kan göra medvetna val. Vi måste
            få vetskap om vad varor innehåller och varifrån de kommer men
            också om mer abstrakta värden, som lönevillkor och arbetsvillkor
            för dem som producerar varorna. Detta är centralt för att vi ska
            kunna använda vår viktiga konsumentmakt.
          </note>
          <note>
            Förra året när jag stod här i kammaren och debatterade konsumentpolitik
            pratade jag en del om de undantag som finns för politiska partiers
            försäljning av lotter och spel vad gäller skriftlighetskravet
            men också försäljning på kredit. När skriftlighetskravet vid telefonförsäljning
            infördes i september 2018 gjordes ett undantag för lotterier och
            andra speltjänster. Redan då lämnade riksdagen ett tillkännagivande
            till regeringen om att man skulle påbörja arbetet med att utreda
            om skriftlighetskravet även ska omfatta försäljning av lotter.
            Tyvärr har ingenting hänt.
          </note>
          <note>
            Socialdemokraterna säljer lotter. Partiet tjänar årligen stora
            pengar på försäljningen av sina A-lotter, som utgörs av bland
            annat Kombilotteriet och Drömreselotteriet samt olika skraplotter.
            År 2019 var försäljning av lotter Socialdemokraternas största
            inkomstkälla. Partiet sålde lotter för hela 180 miljoner kronor.
            Man kan därför förstå varför den socialdemokratiska regeringen
            har valt att ha ett undantag från skriftlighetskravet när det
            gäller lottförsäljningen och att de inte velat göra någonting
            åt detta trots riksdagens påtryckningar.
          </note>
          <note>
            Telefonförsäljning av spel och lotter är ofta påträngande och
            aggressiv. Med tanke på de problem som finns med spelberoende
            i dagens samhälle och med tanke på det faktum att det kan vara
            svårt för många att säga nej till en aggressiv och påstridig försäljare
            bör självklart även försäljning av lotter minst omfattas av ett
            skriftlighetskrav. De lagar som finns för att skydda konsumenter
            ska givetvis gälla även för politiska partier. Därför är jag glad
            att utskottet nu tillstyrker Sverigedemokraternas motion och riktar
            ytterligare ett tillkännagivande till regeringen i frågan. Jag
            hoppas att regeringen nu lyssnar på riksdagen och tar tag i detta
            oaktat de negativa konsekvenser det kan komma att ha för deras
            egna inkomster. Konsumenttrygghet ska inte vara ett hasardspel.
          </note>
          <note>
            Fru talman! Att vara konsument i dag är inte lätt. Marknaden
            har förändrats. Antalet ärenden ökar konstant. Här spelar den
            lokala konsumentvägledningen en viktig roll. Den nationella upplysningstjänsten
            Hallå konsument är en bra första instans, men många gånger behövs
            personlig kontakt. Det kan röra sig om komplicerade ärenden där
            man ska gå igenom långa avtal, men det kan också handla om utsatta
            grupper i behov av extra stöd. Konsumentvägledarna uppger att
            cirka 70 procent av dem som söker personlig hjälp lokalt är äldre
            personer.
          </note>
          <note>
            Det finns stora skillnader mellan kommunerna, och vilket kommunalt
            stöd du som konsument kan få beror på vilken sida av kommungränsen
            du bor. Dessutom har den statliga tjänsten lett till att allt
            färre kommuner erbjuder konsumentvägledning.
          </note>
          <note>
            Lokal konsumentvägledning kan ses som ett förfilter till skuldrådgivning.
            För dem som får hjälp tidigt med konsumtion och köp minskar risken
            att hamna i överskuldsättning. Men samtidigt som stödet behövs
            mer än någonsin är alltså trenden att den frivilliga kommunala
            konsumentvägledningen minskar till följd av kommunernas försämrade
            ekonomi. 112 kommuner, alltså nästan 40 procent, saknar i dag
            kommunal konsumentvägledning. Och siffran stiger konstant.
          </note>
          <note>
            Vi i Sverigedemokraterna har drivit på i frågan, och vi är glada
            över att utskottet nu riktar ett tillkännagivande till regeringen
            om att man ska se över hur den kommunala konsumentvägledningen
            kan stärkas. Vi måste se till att alla konsumenter har möjlighet
            till ett likvärdigt stöd, oavsett var de bor.
          </note>
          <note>
            Slutligen, fru talman, måste reglerna för reklam riktad till
            barn bli skarpare än i dag. Vi ska skydda utsatta konsumentgrupper
            och ta extra hänsyn när produkter och tjänster är avsedda för
            barn. Det krävs åtgärder för att kontrollera lagstiftningen och
            sanktioner mot de företag som bryter mot lagen.
          </note>
          <note>
            Barn spenderar mer och mer tid i den digitala världen. En lagskärpning
            behövs för att säkerställa konsumentskyddet. Här är det viktigt
            att Sverige inte enbart försvarar sin rätt till hårdare lagar
            mot marknadsföring riktad till barn utan att man även inom EU
            verkar för att kraven i denna lagstiftning ska utgöra en miniminivå
            i hela Europa, då marknaderna numera är internationella. När det
            gäller barns rättigheter får vi aldrig kompromissa.
          </note>
          <note>
            Anf. 91 CATARINA DEREMAR (C):
          </note>
          <note>
            Fru talman! Jag står bakom samtliga Centerpartiets reservationer
            i betänkandet, men jag vill yrka bifall till reservation 24, som
            handlar om en bred översyn av konsumentlagstiftningen.
          </note>
          <note>
            Konsumenträtt och konsumentpolitik är ett ämne som berör oss
            alla. I olika former får vi förhålla oss till och rätta oss efter
            lagar och regler på det konsumentpolitiska området – som konsument,
            producent och säljare.
          </note>
          <note>
            Vi har väl alla någon gång gjort ett köp som vi inte har varit
            helt nöjda med. Antingen har vi helt enkelt ångrat oss, eller
            så har vi fått ett dåligt exemplar av någonting. Vi har kanske
            förväntat oss att det skulle hålla flera år utan att vi skulle
            behöva göra dyra reparationer.
          </note>
          <note>
            Att vara en medveten konsument är inte enkelt i alla lägen. Men
            om vi ska vara lite positiva kan vi ändå se att det finns en ökad
            vilja att göra medvetna val och väl avvägda köp. Och många av
            oss anser väl att vi vet vad vi gör när vi gör köp utifrån den
            ekonomiska förmåga vi har och de behov vi har. Och vi förstår
            i stort de avtal vi går in i. Men konsumentpolitik är också viktigt
            för att skydda våra svaga grupper.
          </note>
          <note>
            Ett starkt konsumentskydd skapar incitament för tillverkare att
            producera varor som håller längre. Centerpartiet vill därför utöka
            den lagstadgade konsumenträtten så att företag har bevisbördan
            i ett år i stället för dagens sex månader för att visa att ett
            fel inte är ett ursprungligt fel.
          </note>
          <note>
            För att stödja återanvändning och vidareförsäljning av produkter
            som den enskilde inte längre behöver vill vi att reklamationsrätten
            följer varan i stället för att stanna vid den ursprungliga köparen.
          </note>
          <note>
            Produktinformation är ibland så omfattande att den faktiskt blir
            svårtillgänglig för de allra flesta av oss. Det kan bero på olika
            saker. Ibland handlar det förmodligen om att vi inte tar oss tiden
            att läsa igenom all den information som finns. Här skulle jag
            önska att vi kunde hitta några enkla märkningar som visar det
            som är väsentligt för just denna varugrupp när det gäller exempelvis
            förväntad livslängd eller miljöpåverkan, bara för att det ska
            vara enkelt att göra rätt. Givetvis ska det alltid uppges var
            det finns mer djupgående information om jag av någon anledning
            behöver söka efter den.
          </note>
          <note>
            Fru talman! Vi känner nog alla någon, eller känner till någon,
            som har blivit pålurad en vara eller ett abonnemang. Inte alltför
            sällan kommer erbjudandet från en vältalig telefonförsäljare.
            Det finns dock två grupper som, när de drabbas, gör mig extra
            illa berörd. Det är när man ger sig på äldre personer eller personer
            som behöver hjälp att fatta de här vardagliga besluten som du
            och jag kan göra i vanliga fall. Om man råkar ut för detta behöver
            man få hjälp. De använder sig av lite olika tillvägagångssätt.
            Det kan vara att man säljer säkerhetstjänster, om jag får kalla
            det för det, där man vänder sig till personer och kanske målar
            upp en bild av någonting som egentligen inte är ett reellt problem.
            En närstående till mig blev uppvaktad med att hennes personnummer
            var ute på nätet och fladdrade. Javisst – hon har inte skyddad
            identitet, så vem som helst kan hitta hennes personnummer. Då
            försökte man alltså sälja på henne ett abonnemang som ska skydda
            henne i detta.
          </note>
          <note>
            Jag blir väldigt upprörd när någon faktiskt försöker lura in
            människor i någon falsk fara eller falsk trygghet.
          </note>
          <note>
            Ett annan viktig fråga är hur vi skyddar våra olika betalningsverktyg.
            Vi har ju i dag fler sätt att betala varor och tjänster än just
            kontanter. Med den digitalisering som i många stycken är väldigt
            positiv ökar också risken för bedrägerier på olika sätt, och om
            någon kommer åt ens e-legitimation på ett obehörigt sätt kan det
            få förödande konsekvenser.
          </note>
          <note>
            Jag tycker därför att det är mycket positivt att justitieutskottet
            i dag har behandlat en följdmotion från Centerpartiet där motionärerna
            Helena Vilhelmsson och Hannes Hervieu pekar på brott som i huvudsak
            drabbar just äldre och som ofta bygger på ett mycket förslaget
            tillvägagångssätt som särskilt tar sikte på att utnyttja brottsoffrets
            bristande kunskap om it och andra betalningsmedel än kontanter.
            Ett enigt utskott har i dag ställt sig bakom deras yrkande, så
            det är ju mycket positivt.
          </note>
          <note>
            Enligt Centerpartiet finns det ett behov av att göra en bredare
            översyn av det konsumenträttsliga regelverket i syfte att åstadkomma
            en mer sammanhållen konsumentlagstiftning. Vid en sådan översyn
            är det också möjligt att ta ett helhetsgrepp i frågan om företagens
            information till konsumenten. Det är angeläget att informationen
            fyller sitt syfte, att den är tillgänglig och att den inte är
            så omfattande så att man bara trycker och godkänner vid exempelvis
            konsumentavtal på nätet.
          </note>
          <note>
            Anf. 92 JON THORBJÖRNSON (V):
          </note>
          <note>
            Fru talman! Jag yrkar bifall till Vänsterpartiets reservation
            27 i betänkandet.
          </note>
          <note>
            Det blir allt svårare och mer komplicerat att vara konsument.
            Mer tekniskt avancerade produkter, fler komplicerade finansiella
            tjänster och en global marknad innebär många möjligheter men ställer
            också konsumenterna inför större utmaningar när varor köps från
            andra sidan gränsen och ibland från andra sidan jorden.
          </note>
          <note>
            Trots att det finns ett omfattande konsumentskydd är konsumenterna
            ständigt i underläge. Det gäller både vid val av produkter och
            vid tvister. Avancerade metoder används för att få oss människor
            att konsumera så mycket som möjligt. Dagligen översköljs vi av
            reklam, där vi uppmanas att konsumera mer av varor och tjänster.
            Marknadsföringen är ofta aggressiv och vänder sig inte sällan
            till grupper av konsumenter som redan är ekonomiskt utsatta.
          </note>
          <note>
            Då är det viktigt att alla konsumenter i hela Sverige har tillgång
            till bra stöd. Den lokala konsumentvägledningen är ett exempel
            på ett alldeles utmärkt stöd, och alla partier i riksdagen tycks
            vara överens om det. Den lokala konsumentvägledningen är viktig
            och behöver utvecklas.
          </note>
          <note>
            Fru talman! Det blir dock allt glesare mellan de lokala konsumentvägledningarna
            ute i landet. Sedan Hallå konsument startades 2015 har det lokala
            stödet minskat för varje år. Då fanns det lokal vägledning i 270
            av kommunerna. I dag är den siffran nere på runt 200. Det är en
            nedgång på 25 procent på fem år. Bara 116 kommuner driver detta
            i egen regi. Många kommuner upphandlar av andra kommuner, vilket
            för en del konsumenter innebär väldigt långa resor om man skulle
            vilja ha ett fysiskt möte med en vägledare.
          </note>
          <note>
            Det var inte meningen att Konsumentverkets nationella tjänst
            Hallå konsument skulle ersätta den lokalt förankrade servicen,
            utan det skulle vara ett komplement. Alla de arbetstimmar med
            konsumentservice som försvunnit ute i kommunerna har inte ersatts
            med lika mycket hos Hallå konsument.
          </note>
          <note>
            Nu är det 87 kommuner, nästan var tredje kommun, som inte ger
            denna vägledningsservice till sina invånare. Det innebär att 1,7
            miljoner invånare över 18 år saknar lokal tillgång till konsumentvägledning.
            Det är en dålig utveckling som vi måste bryta.
          </note>
          <note>
            Fru talman! Vänsterpartiet avsatte som enda parti extra pengar
            i höstbudgeten till kommunerna för att ge Sveriges befolkning
            ökad tillgång till lokal konsumentvägledning. Den behövs. Att
            vara konsument är inte lätt. Tre av fyra får årligen problem med
            något de köpt. Det kan handla om trasiga varor eller bristfälliga
            tjänster, och misslyckade köp kostar svenska konsumenter 50 miljarder
            årligen enligt Konsumentverket.
          </note>
          <note>
            Man kan också på ett helt annat sätt jobba förebyggande. Med
            en lokal förankring kan man nå ut till till exempel skolor och
            hjälpa till att forma och stärka de konsumenter som i framtiden
            kommer att komma ut på marknaden och ge dem trygghet och kunskap
            om vilka rättigheter och skyldigheter man har.
          </note>
          <note>
            Jobbar man på plats i en kommun har man också större kunskaper
            om de lokala förhållandena och kontakter med det lokala näringslivet.
            Man får möjlighet att följa upp ärenden och ha återkommande möten
            med dem som behöver stöd och hjälp. Allt detta arbete hjälper
            till att motverka att människor hamnar i juridiska konflikter
            eller skuldsättning, och det bidrar i det långa loppet till en
            bättre ekonomi, både för individerna och för kommunerna.
          </note>
          <note>
            Fru talman! Utskottets tillkännagivande om den lokala konsumentvägledningen
            är vällovligt men inte tillräckligt. Att utveckla samverkan mellan
            lokala aktörer och konsumentvägledning på kommunal nivå är bra.
            Men om det inte finns någon kommunal konsumentvägledning på plats
            blir det svårt. Därför missar man målet när det viktigaste inte
            är att det finns en lokal konsumentvägledning för alla.
          </note>
          <note>
            I Statskontorets rapport från 2019 slås det fast att stödet i
            delar av landet har försämrats för konsumenterna. De menar att
            lagstiftning om kommunal vägledning är en väg att gå för att komma
            till rätta med problemet.
          </note>
          <note>
            Precis som när det gäller budget- och skuldrådgivning anser Vänsterpartiet
            att det stöd man kan få i konsumentfrågor ska vara likvärdigt
            i hela Sverige. Det ska finnas lokal konsumentvägledning i alla
            kommuner.
          </note>
          <note>
            Anf. 93 LARS BECKMAN (M) replik:
          </note>
          <note>
            Fru talman! Låt mig läsa en nyhet från Sveriges Radio s Ekots
            hemsida, nämligen att Socialdemokraternas spelbolag säljer lotter
            på kredit till skuldsatta. DN rapporterar att Socialdemokraterna
            har sålt lotter på kredit till personer som är skuldsatta. Lotterna
            har sålts genom partiets spelbolag Kombilotteriet.
          </note>
          <note>
            Att sälja spel och lotter på kredit är förbjudet i Sverige för
            att skydda utsatta grupper mot skuldsättning. Socialdemokraterna
            har tillsammans med en handfull andra aktörer gjort undantag från
            just den lagen. Det finns hur många tidningsartiklar som helst
            på samma tema.
          </note>
          <note>
            Fru talman! Jag betvivlar inte Vänsterpartiets engagemang för
            de överskuldsatta eller för konsumenter, men jag blir oerhört
            förvånad över att Vänsterpartiet inte ansluter till majoriteten
            i utskottet, till majoriteten i Sveriges riksdag, som vill skydda
            människor från telefonförsäljning av just lotter – eller i varje
            fall se till att det blir ett skriftlighetskrav. Det vore intressant
            att få veta varför Vänsterpartiet inte vill hjälpa till att få
            ordning på just den situationen.
          </note>
          <note>
            Är Vänsterpartiet nöjt med att regeringen inte gör någonting
            på området? Man sitter på händerna, man tillsätter utredningar
            och man låter tiden gå så mycket som möjligt. Varför vill inte
            Vänsterpartiet bidra till att det blir ett skriftlighetskrav vid
            telefonförsäljning av lotter och spel till konsumenter?
          </note>
          <note>
            Anf. 94 JON THORBJÖRNSON (V) replik:
          </note>
          <note>
            Fru talman! Om Lars Beckman hade läst reservationen hade han
            sett att en utredning ska redovisas den 13 augusti 2021. Jag tror
            inte att tillkännagivandet kommer att snabba på den utredningen
            eller att en ny utredning skulle spurta förbi den och redovisa
            ett resultat innan sommaren.
          </note>
          <note>
            Naturligtvis vill vi skydda konsumenter och se till att konsumenter
            har det bra och får ett likvärdigt stöd överallt i hela världen.
            Då kan jag passa på att ställa en fråga till Lars Beckman. Om
            Lars Beckman värnar den lokala konsumentvägledningen, varför vill
            han inte se till att vägledningen finns överallt i Sverige så
            att alla konsumenter får ett bra stöd var de än bor – likvärdigt
            för alla människor? Det finns inte med.
          </note>
          <note>
            Vi var ensamma i höstens budget om att satsa pengar på att utveckla
            och se till att det finns mer vägledning för konsumenter runt
            om i hela landet, och Moderaterna satsade 0 kronor på det. Det
            var likadant med förra höstbudgeten. Då var Moderaterna inte heller
            intresserade av att satsa pengar, utan då var det 0 kronor. Då
            var vi återigen ensamma om att satsa pengarna.
          </note>
          <note>
            Om Moderaterna menar allvar med att satsa på konsumenterna så
            att de får bra stöd och hjälp var de än bor i hela landet är de
            välkomna att hänga på Vänsterpartiets budget. Är det bara plakatpolitik
            man är ute efter, så hoppa på Socialdemokraterna. Be my guest!
            Gör det.
          </note>
          <note>
            Anf. 95 LARS BECKMAN (M) replik:
          </note>
          <note>
            Fru talman! Nej, jag vill inte ha kommunism i Sverige, så jag
            kommer inte att rösta på Vänsterpartiets budget.
          </note>
          <note>
            Socialdemokraterna och deras ungdomsförbund har sålt lotter sedan
            50-talet. Gemensamt äger de den ekonomiska föreningen A-lotterierna,
            vars intäkter tillfaller Socialdemokraterna och bedöms vara oerhört
            viktiga för partiets verksamhet. Under de senaste tio åren har
            Socialdemokraterna fått in 500 miljoner – en halv miljard – från
            sin spelverksamhet.
          </note>
          <note>
            Kan man tänka sig, fru talman, att det finns 500 miljoner anledningar
            för Socialdemokraterna att inte vilja riskera att minska intäkterna?
            Det är fullt möjligt.
          </note>
          <note>
            Men det finns saker jag inte förstår, fru talman. Jag hoppas
            att Jon Thorbjörnson tittar in i kameran och förklarar för svenska
            folket varför Vänsterpartiet inte vill ha ordning och reda. Varför
            vill Vänsterpartiet inte ha ordning och reda? Naturligtvis förstår
            alla i kammaren att Socialdemokraterna förhalar, försenar och
            försinkar frågan beroende på intäkterna. Jag har sett statsrådet
            Ardalan Shekarabi kalla till presskonferenser och tillsätta akututredningar
            om spelfrågor och om privata spelbolag. Men just i frågan om telefonförsäljning
            av lotter har han inte agerat alls. Kan det ha att göra med 500
            miljoner anledningar för Socialdemokraterna och SSU att inte vilja
            reglera marknaden? Jag är helt övertygad om att det beror på att
            Socialdemokraterna är så fullkomligt livrädda om sina intäkter.
            Det ska inte uteslutas att det är därför Shekarabi kallar till
            presskonferens om spelbolag, det vill säga för att man tappar
            intäkter från sin lotteriförsäljning.
          </note>
          <note>
            Men detta kan inte vara Vänsterpartiets intresse. Vänsterpartiets
            intresse borde vara ett bra konsumentskydd. Jag förstår inte Vänsterpartiets
            motiv.
          </note>
          <note>
            Anf. 96 JON THORBJÖRNSON (V) replik:
          </note>
          <note>
            Fru talman! Om Lars Beckman hade röstat på Vänsterpartiets budget
            hade han fått en mycket bra budget som är villig att satsa på
            konsumenterna och ge dem ett ökat stöd. Men Lars Beckman är mer
            intresserad av kålsuperi, antar jag.
          </note>
          <note>
            Lars Beckman pratar om en halv miljard. De pengar som lånebolagen
            tjänar är långt mer än en halv miljard. Det är mängder av miljarder
            som försvinner, bland annat på grund av att de inte gör ordentliga
            kreditkontroller innan de lånar ut pengar. Men är Moderaterna
            intresserade av att göra något där? Nej, där lyser de med sin
            frånvaro. Vad kan det bero på? Är det för att det är bolag som
            stöttar Moderaterna? Är det därifrån man får partistöd? Vad är
            det för sak som gör att man inte vill agera där? Det kallar jag
            för kålsuperi.
          </note>
          <note>
            Visst! Hoppa på Socialdemokraterna och deras halva miljard. Be
            my guest! Jag ska inte stoppa dig. Vi väntar på utredningen för
            att se vad den kan bidra med. Under tiden kommer diverse lånebolag
            att med hjälp av dålig kreditkontroll låna ut pengar till folk
            som inte ska ha pengar utan att Moderaterna bryr sig en sekund.
          </note>
          <note>
            Anf. 97 LARRY SÖDER (KD):
          </note>
          <note>
            Fru talman! Konsumentmakt och valfrihet är mål som bara kan tillgodoses
            inom ramen för marknadsekonomi. En väl fungerande marknad är den
            bästa förutsättningen för att tillgodose konsumenternas önskemål
            om bra produkter till låga priser med god service. Men en fungerande
            marknad innebär samtidigt bra ramar för såväl säljaren som konsumenten.
          </note>
          <note>
            I dagens betänkande finns två tillkännagivanden. Det har tidigare
            talare också sagt.
          </note>
          <note>
             Regeringen bör i arbetet med frågan om en utvidgning av skriftlighetskravet
            vid telefonförsäljning särskilt uppmärksamma hur telefonförsäljning
            av lotter och andra spel till konsumenter kan omfattas av ett
            skriftlighetskrav.
          </note>
          <note>
             Regeringen bör se över hur den kommunala konsumentvägledningen
            kan stärkas och utvecklas.
          </note>
          <note>
            Det här är två viktiga tillkännagivanden som regeringen bör ta
            på största allvar och återkomma skyndsamt i fråga om . Jag är
            också medveten om att vi tidigare har haft tillkännagivanden och
            att regeringen har negligerat dessa. Men jag hoppas ändå att regeringen
            tar dessa tillkännagivanden på allvar.
          </note>
          <note>
            Jag går över till frågan om konsumtionslån. Konsumtionslånen
            har varit omdebatterade i många år, samtidigt som hushållens skulder
            successivt ökar. En bidragande orsak till den kraftiga ökning
            som har skett de senaste åren är tillgängligheten. I dag finns
            inte bara fler långivare än någonsin, utan lånen är även mer lättillgängliga
            än någonsin tidigare. Finansinspek ­ tionen har meddelat att små
            konto- och kortkrediter samt fakturaköp har ökat ännu snabbare,
            från runt 4 miljarder kronor till mer än 50 miljarder under de
            senaste tio åren. Det är en jättestor ökning.
          </note>
          <note>
            Hushåll med nya konsumtionslån och lån sedan tidigare betalar
            i dagsläget i genomsnitt en fjärdedel av sin inkomst i ränta och
            amorteringar. Om räntan ökar blir de tvungna att betala en ännu
            större del av inkomsten, vilket självklart är ett stort problem.
          </note>
          <note>
            Långivarna kan eller vill inte göra tillräckligt bra bedömningar
            av den sökandes ekonomi innan de beviljar ett lån. Även om de
            är skyldiga att göra en kreditprövning saknas ofta en helhetsbild,
            eftersom det inte finns något tvång för samtliga långivare att
            rapportera in sin utlåning till kreditupplysningsföretagen. Konsekvensen
            blir att personer som redan är högt skuldsatta lånar för mycket
            och till och med bearbetas aktivt för att skuldsätta sig ytterligare.
          </note>
          <note>
            Resultatet blir den dystra läsning som går att finna i Kronofogdens
            senaste statistikuppdatering från den 2 februari. Kraven som skickas
            till myndigheten har sedan samma tid förra året ökat med 18 procent
            till cirka 21,7 miljarder kronor. Det är givetvis den högsta årssiffran
            någonsin. Myndigheten uttrycker oro för att de som redan har betalningsproblem
            drar på sig fler och större skulder och för att antalet ärenden
            ökar bland unga.
          </note>
          <note>
            Tyvärr drabbas även barn av skuldökningen. År 2019 berördes 467
            barn av verkställda avhysningar från bostäder, en siffra som ökat
            tre år i rad. Barnombudsmannen har i en analys uttryckt oro för
            att coronapandemin och dess effekter på samhällsekonomin riskerar
            att förvärra situatio ­ nen ännu mer för dessa barn.
          </note>
          <note>
            Kristdemokraterna vill se skärpta regler för att hejda den negativa
            utveckling som jag nu har redovisat. Våra grannländer har kommit
            längre i att stävja riskfyllt spelande och negativa skuldspiraler
            och borde kunna tjäna som inspiration.
          </note>
          <note>
            För att stoppa den ökade skuldsättningen har Kristdemokraterna
            kommit med ett förslag om att förbjuda utbetalning av snabblån
            på natten. Det är en modell som Finland har använt sig av sedan
            2010. I tio års tid har Kronofogden påpekat att lån som betalas
            ut på natten ofta används för in ­ ternetköp och spel. Detta tillsammans
            med andra förslag borde vi kunna enas om framgent för att vända
            den negativa trenden. Att ta lån för hus, bostadsrätt eller bil
            är en sak. Att ta lån för enbart konsumtion är mer riskfyllt,
            och kanske kan ett förslag liknande vårt ge konsumenten mer tid
            att fundera igenom. På natten fattar i alla fall inte jag mina
            ekonomiskt bästa beslut.
          </note>
          <note>
            Vi är nog många konsumenter som tittar på märkningarna av produkter
            vi ämnar köpa. En skog av märkningar möts man av, och allt som
            oftast är kunskapen, både hos mig och hos andra, om de olika märkningarna
            alldeles för låg och för oss som konsumenter kanske inte ens till
            hjälp utan bara förvirrande.
          </note>
          <note>
            Miljömärkning och allergimärkning är viktiga verktyg för att
            konsumenter ska kunna göra kloka val av produkter. I dag finns
            det dock en fragmentering bland märkningarna som kan leda till
            förvirring och en brist på samstämmighet när det gäller kriterierna
            för märkningarna. Därför vill vi se en ökad standardisering i
            fråga om märkning av produkter. Jag vill se en öppnare dialog
            mellan företag och konsumenter och ett bättre samarbete mellan
            intressenter. Enligt min mening är det särskilt viktigt att det
            sker en standardisering av allergimärkningen. Det är regeringens
            uppgift att ta tag i denna fråga och låta skogen bli bara några
            få trän.
          </note>
          <note>
            Jag yrkar bifall till reservation 31.
          </note>
          <note>
            Anf. 98 AMANDA PALMSTIERNA (MP):
          </note>
          <note>
            Fru talman, ledamöter och åhörare! Jag tror att vi alla har råkat
            göra köp som vi ångrar av olika anledningar och som gröper ur
            kassan helt i onödan. Detta är särskilt allvarligt för människor
            som helt enkelt inte har råd med det. Egentligen är det förstås
            allvarligt för oss alla.
          </note>
          <note>
            Jag tänker särskilt på de sårbara konsumenterna. Det kan vara
            äldre, unga, människor som har det trassligt med språket eller
            små ekonomiska marginaler eller människor med funktionsvariationer.
          </note>
          <note>
            Vi ser att nästan 400 000 personer har skulder hos Kronofogden.
            Därutöver finns förstås många människor som kämpar med ekonomin.
          </note>
          <note>
            Konsumentverket arbetar nu på uppdrag av regeringen med att stödja
            olika samhällsaktörer som har förutsättningar att hjälpa sårbara
            konsumenter som har särskilt behov av stöd. Som vi har hört här
            tidigare är det väldigt viktigt med konsumentvägledning. Kommunerna
            har en obligatorisk budget- och skuldrådgivning, och där är konsumentvägledningen
            så att säga ett kommunicerande kärl. Det är bättre att nå konsumenter
            tidigt, redan innan de hamnar i skuld. Det personliga möte som
            kan erbjudas i konsumentvägledningen är väldigt viktigt.
          </note>
          <note>
            Som vi har hört här i dag har antalet kommuner som erbjuder konsumentvägledning
            tyvärr minskat stadigt, så det är mycket glädjande att det finns
            en bred uppslutning i riksdagen kring frågan om att stärka och
            utveckla den kommunala konsumentvägledningen.
          </note>
          <note>
            Utöver allt som jag nu har anfört ställer sig Miljöpartiet också
            bakom det tillkännagivande som finns.
          </note>
          <note>
            Konsumentkrediter och snabba sms-lån är ett ständigt problem.
            Konsumtionslånen utgör en femtedel av hushållens skulder och har
            ökat myck ­ et det senaste decenniet. Under åren har man försökt
            lägga fram flera olika lagförslag, men aktörerna hittar hela tiden
            olika sätt att komma förbi dem. Här har regeringen gett Finansinspektionen
            i uppdrag att i samverkan med Konsumentverket följa upp och utvärdera
            lagstiftningen för att se hur man på sikt kan förbättra detta.
            Det är en viktig fråga.
          </note>
          <note>
            Som miljöpartist vill jag förstås ta upp den gröna konsumtionen.
            Det är viktigt för oss människor att vara del av något större,
            något meningsfullt. Jag tror inte att vi vill att det vi köper
            ska påverka planeten negativt, men i många fall gör det tyvärr
            det. Här är det förstås viktigt med miljöinforma ­ tion. Sverige
            driver på för en ambitiös linje i EU när det gäller miljömärk
            ­ ningar och produktpass, och Konsumentverket har fått i uppdrag
            att sprida miljöinformation på olika sätt.
          </note>
          <note>
            Greenwashing är ett stort problem. När EU gjorde ett svep såg
            man att ungefär hälften av miljöpåståendena var vaga eller rent
            av felaktiga. Detta är problematiskt.
          </note>
          <note>
            Konsumentverket arbetar jättebra med tillsyn och har kontakt
            med företagen. I majoriteten av fallen rättar sig företagen. Det
            kan hända att de inte riktigt vet hur de ska uttrycka sig och
            vara tydliga. Men sedan finns det de som gång på gång utnyttjar
            möjligheten att ha falska miljöpåståenden. Det finns till och
            med ett upprop om att stoppa greenwashing. Ett stort gäng med
            influencers, företag och organisationer står bakom det.
          </note>
          <note>
            Det ska löna sig för företag att göra rätt och att jobba för
            att förbättra planeten. Konsumenten ska inte bli lurad. Tyvärr
            saknas domstolspraxis på detta område i Sverige. Konsumentverket
            har därför tagit fram ett pm där man ger sin syn på rättsläget
            vad gäller klimatpåståenden.
          </note>
          <note>
            Det finns ett allt större intresse för att handla hållbart i
            dag. Allt fler företag utnyttjar detta, och då måste vi möta det
            genom att hela tiden öka volymerna av tillsyn på detta område.
          </note>
          <note>
            Vad gäller hållbarhet måste vi komma bort från slit-och-släng-samhället
            och hålla oss inom planetens gränser. Där är konsumenträtten oerhört
            viktig, och jag tänker särskilt på reklamationsrätten, som vi
            har hört om här i dag. Man har rätt att klaga på fel hos en vara
            eller tjänst som man har köpt.
          </note>
          <note>
            Normalt sett har konsumenten bevisbördan för att visa att det
            är fel på produkten, men under ett halvår är det upp till företaget
            att bevisa om felet är ursprungligt eller inte. EU ger nu en möjlighet
            att förlänga detta till två år i stället för dagens ett halvår.
            Konsumentverket menar att två år är en möjlighet som vi bör ta
            och att det är ett balanserat förslag av den anledningen att säljaren
            har bäst kunskap om produkten och störst möjlighet att visa om
            felet är ursprungligt eller inte. Företaget har också större möjligheter
            att fackmässigt undersöka och felsöka varan. Det är väldigt svårt
            för konsumenten att bevisa ett ursprungligt fel, och detta gäller
            särskilt tekniskt avancerade produkter, som finns i stor utsträckning
            i dag.
          </note>
          <note>
            Ur hållbarhetssynpunkt är det värdefullt att företag får incitament
            att göra hållbara produkter. Om produkterna blir mer hållbara
            blir det mindre behov av att reklamera. Många partier driver på
            för att produkter ska ha en lång livslängd. Också i andra utskott
            är detta en omdiskuterad fråga som man välkomnar. Mycket är kopplat
            till EU:s produktpolicyramverk. Det ligger ganska långt fram i
            tiden innan det landar i Sverige, men det här är något som vi
            kan påverka redan i dag i Sverige.
          </note>
          <note>
            Till sist vill jag också nämna tillkännagivandet kring skriftlighetskrav
            vid telefonförsäljning. Detta är en väldigt viktig fråga; det
            tycker såväl Socialdemokraterna som Miljöpartiet. Men det pågår
            redan en utredning på området, som ska presenteras den 13 augusti
            i år. Så detta är helt enkelt att slå in öppna dörrar, tycker
            vi. I direktivet står det att man ska utvidga med fler varor.
          </note>
          <note>
            Därmed yrkar jag bifall till vår reservation 2.
          </note>
          <note>
            Anf. 99 LARS BECKMAN (M) replik:
          </note>
          <note>
            Fru talman! Jag är genuint nyfiken på om Miljöpartiet är nöjt
            med regeringens hantering av lotteriförsäljningen. Jag tidigare
            berättat här att Socialdemokraterna har ungefär 500 miljoner anledningar
            – en halv miljard har partiet tjänat på lottförsäljning på tio
            år. Så man kan misstänka att det är de 500 miljonerna som gör
            att regeringen sitter på händerna och inte agerar.
          </note>
          <note>
            Det är inte bara att man har sålt lotter på kredit till överskuldsatta,
            utan i DN, Sveriges Radio och SVT framgår också att Socialdemokraterna
            har fuskat med att tala om vem som ligger bakom lotteriet. När
            Lotteriinspek ­ tionen granskade Socialdemokraternas lotteri fick
            de en varning för att ha allvarligt brutit mot reglerna. Endast
            i en av alla granskade annonser framgick att det var just Socialdemokraterna
            som stod bakom, och då endast med finstilt text längst ned.
          </note>
          <note>
            Fru talman! Ibland går det fort för Miljöpartiet. När man vill
            lägga ned en flygplats kör man ut ett regeringsuppdrag i dag,
            och så ska det vara klart till augusti hur Bromma ska läggas ned.
            Då går det fort! Men i den här frågan har man, precis som mina
            riksdagskollegor i utskottet har sagt, inte gjort någonting på
            flera år. Det kan vara så att det beror på de 500 miljoner som
            Socialdemokraterna har gjort i vinst.
          </note>
          <note>
            Men varför, fru talman, vill inte Miljöpartiet förbättra konsumentskyddet?
            Varför vill inte Miljöpartiet skydda utsatta konsumenter genom
            den rimliga åtgärden att ta bort undantaget för skriftlighetskrav
            för telefonförsäljning av lotter? Är Miljöpartiet nöjt med regeringens
            hantering av frågan?
          </note>
          <note>
            Anf. 100 AMANDA PALMSTIERNA (MP) replik:
          </note>
          <note>
            Fru talman! Tack för frågan, riksdagsledamot Lars Beckman! Vi
            tycker att det är väldigt viktigt att man ser över detta. När
            man stiftat lagar inrättar man dem, och sedan följer man upp dem
            och utvärderar dem. Sedan gör man en utredning för att se vad
            som behöver förbättras. Nu är det april, och vi har en utredning
            på gång som kommer att presentera sitt resultat redan i augusti.
            Jag har därför mycket svårt att se att ett sådant tillkännagivande
            skulle göra att det går snabbare än denna utredning kan göra.
            I direktivet ingår också att se på fler kategorier av produkter
            och varor som ska omfattas av skriftlighetskravet.
          </note>
          <note>
            Jag tycker alltså att det är en utmärkt hantering. Man tillsätter
            en utredning, och den ska snart leverera sitt resultat. I direktiven
            ingår att se över detta. Det är svar på frågan.
          </note>
          <note>
            Anf. 101 LARS BECKMAN (M) replik:
          </note>
          <note>
            Fru talman! Det klingar mer än falskt från Miljöpartiets företrädare
            här i talarstolen. Socialdemokraterna har, egentligen ända sedan
            50-talet, haft ett undantag och en särlagstiftning för sitt lotteri.
          </note>
          <note>
            Politik är att vilja, fru talman, och att skicka signaler. Politik
            är naturligtvis, i den här församlingen, att lagstifta. Men när
            Vänsterpartiet och Miljöpartiet sviker Sveriges konsumenter är
            det också en signal.
          </note>
          <note>
            Det finns 500 miljoner anledningar till att Socialdemokraterna
            gör det. Det finns en anledning till att statsrådet Shekarabi
            har haft otaliga presskonferenser men alltid ”glömt bort” just
            sitt eget lotteri. Det är ren cash för Socialdemokraterna och
            SSU.
          </note>
          <note>
            Men vi som är lagstiftare har ett ansvar för alla konsumenter.
            Vi har ett ansvar att se till att det blir ordning och reda och
            att vi faktiskt värnar de konsumenter som riskerar att råka illa
            ut på grund av detta. Då är det rimligt, fru talman, att man har
            ett skriftlighetskrav vid telefonförsäljning även av lotter –
            den särlagstiftning som Socialdemokraterna har skapat för sig
            själva.
          </note>
          <note>
            Men jag noterar att Miljöpartiet och Vänsterpartiet är lojala
            med Socialdemokraterna. Jag förstår inte varför ni är det, för
            mig veterligt har ni inga intäkter från deras lotterier. Jag tycker
            att det är beklagligt, tråkigt och synd att inte Miljöpartiet
            i den här frågan ansluter till majoriteten i utskottet. Jag hoppas
            att Miljöpartiet i regeringen driver på Socialdemokraterna så
            att det verkligen kommer ett skarpt förslag i närtid som hjälper
            till att skydda konsumenterna.
          </note>
          <note>
            Anf. 102 AMANDA PALMSTIERNA (MP) replik:
          </note>
          <note>
            Fru talman! Tack för repliken, Lars Beckman! Vad gäller att klinga
            falskt – riksdagsledamoten efterfrågar ett svar i närtid, och
            utredningen ska presenteras i augusti. Så ja, jag skulle kalla
            det för ”närtid”.
          </note>
          <note>
            Det är väldigt viktigt med ett skriftlighetskrav vid telefonförsäljning.
            Utredningen ska titta på flera kategorier av produkter och varor.
            Allt detta arbetar man med just nu, och vi kommer säkert att stå
            här snart igen och debattera denna fråga.
          </note>
          <note>
            Apropå falskt vill jag också verkligen lyfta att det på Moderaternas
            hemsida står att Moderaterna i september 2020 startade ett eget
            lotteri. Detta med lotter och vinster från dem är alltså en fråga
            lika mycket för Moderaterna. Det blir mycket märkligt att anklaga
            vissa partier för detta men inte andra.
          </note>
          <note>
            Att slå in öppna dörrar verkar verkligen vara temat för den här
            mandatperioden. Det finns en gedigen utredning. I direktivet står
            att man ska titta på detta. Självklart är det en viktig fråga
            som vi driver på för.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            Ajournering
          </note>
          <note>
            Kammaren beslutade kl. 15.46 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 14 Beslut om ärenden som slutdebatterats den 22 april
          </note>
          <note>
            SfU21 Socialförsäkringsfrågor
          </note>
          <note>
            Punkt 7 (Sjukpenning och ersättnings- och förmånsnivåer)
          </note>
          <note>
            1. utskottet
          </note>
          <note>
            2. res. 15 (M)
          </note>
          <note>
            Votering:
          </note>
          <note>
            27 för utskottet
          </note>
          <note>
            11 för res. 15
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 15: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (De fasta stegen i sjukpenningen)
          </note>
          <note>
            1. utskottet
          </note>
          <note>
            2. res. 19 (SD, C, KD)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 19
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 L, 3 MP, 1 -
          </note>
          <note>
            För res. 19: 10 SD, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Rehabiliteringskedjan)
          </note>
          <note>
            1. utskottet
          </note>
          <note>
            2. res. 20 (SD, V)
          </note>
          <note>
            Votering:
          </note>
          <note>
            41 för utskottet
          </note>
          <note>
            15 för res. 20
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 20: 10 SD, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD , 16 L, 13
            MP, 1 -
          </note>
          <note>
            Punkt 10 (Försäkringskassans rehabiliteringsarbete)
          </note>
          <note>
            1. utskottet
          </note>
          <note>
            2. res. 23 (C)
          </note>
          <note>
            3. res. 26 (L)
          </note>
          <note>
            Förberedande votering:
          </note>
          <note>
            5 för res. 23
          </note>
          <note>
            3 för res. 26
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 23.
          </note>
          <note>
            Huvudvotering:
          </note>
          <note>
            19 för utskottet
          </note>
          <note>
            5 för res. 23
          </note>
          <note>
            32 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 MP
          </note>
          <note>
            För res. 23: 5 C
          </note>
          <note>
            Avstod: 11 M, 10 SD, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU15 Skogspolitik
          </note>
          <note>
            Punkt 1 (Miljöanpassning av skogsbruket)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 1: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Skogen och klimatet)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Skogsbrukets bidrag till bioekonomin)
          </note>
          <note>
            1. utskottet
          </note>
          <note>
            2. res. 7 (L)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 7
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP
          </note>
          <note>
            För res. 7: 3 L
          </note>
          <note>
            Avstod: 11 M, 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 10 (Nyckelbiotopsregistrering i övrigt)
          </note>
          <note>
            1. utskottet
          </note>
          <note>
            2. res. 10 (M, SD, KD)
          </note>
          <note>
            Votering:
          </note>
          <note>
            28 för utskottet
          </note>
          <note>
            23 för res. 10
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 1 M, 5 C, 3 L, 3 MP
          </note>
          <note>
            För res. 10: 10 M, 10 SD, 3 KD
          </note>
          <note>
            Avstod: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            David Josefsson (M) anmälde att han avsett att rösta nej men
            markerats ha röstat ja.
          </note>
          <note>
            Punkt 19 (Åtgärder mot almsjuka och askskottsjuka)
          </note>
          <note>
            1. utskottet
          </note>
          <note>
            2. res. 26 (S, V, L, MP)
          </note>
          <note>
            Votering:
          </note>
          <note>
            29 för utskottet
          </note>
          <note>
            26 för res. 26
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD
          </note>
          <note>
            För res. 26: 16 S, 4 V, 3 L, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU16 Naturvård och biologisk mångfald
          </note>
          <note>
            Punkt 1 (Arbetet för biologisk mångfald inom EU)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            38 för utskottet
          </note>
          <note>
            14 för res. 1
          </note>
          <note>
            4 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP
          </note>
          <note>
            För res. 1: 11 M, 3 KD
          </note>
          <note>
            Avstod: 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Biologisk mångfald i vattendrag och våtmarker)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            52 för utskottet
          </note>
          <note>
            4 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 11 M, 10 SD, 5 C, 4 V, 3 KD, 3 MP, 1 -
          </note>
          <note>
            För res. 3: 1 S, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 –
          </note>
          <note>
            Åsa Lindestam (S) anmälde att hon avsett att rösta ja men markerats
            ha röstat nej.
          </note>
          <note>
            Punkt 11 (Jaktfrågor)
          </note>
          <note>
            1. utskottet
          </note>
          <note>
            2. res. 17 (C)
          </note>
          <note>
            3. res. 18 (KD)
          </note>
          <note>
            Förberedande votering:
          </note>
          <note>
            5 för res. 17
          </note>
          <note>
            3 för res. 18
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            47 för utskottet
          </note>
          <note>
            5 för res. 17
          </note>
          <note>
            4 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 M, 10 SD, 4 V, 3 L, 3 MP, 1 -
          </note>
          <note>
            För res. 17: 5 C
          </note>
          <note>
            Avstod: 1 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Arin Karapet (M) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 12 (Skyddad skog och mark)
          </note>
          <note>
            1. utskottet
          </note>
          <note>
            2. res. 19 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 19
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 19: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU23 Fri- och rättigheter m.m.
          </note>
          <note>
            Punkt 3 (Förstärkningar av rättighetsskyddet i regeringsformen)
          </note>
          <note>
            1. utskottet
          </note>
          <note>
            2. res. 3 (M)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP, 1 -
          </note>
          <note>
            För res. 3: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Förbud mot vissa muslimska kulturyttringar i offentligt
            finansierad verksamhet)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 6: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 10 (Mänskliga rättigheter i Europa)
          </note>
          <note>
            1. utskottet
          </note>
          <note>
            2. res. 7 (C)
          </note>
          <note>
            3. res. 8 (V)
          </note>
          <note>
            Förberedande votering:
          </note>
          <note>
            5 för res. 7
          </note>
          <note>
            4 för res. 8
          </note>
          <note>
            47 avstod
          </note>
          <note>
            293 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            43 för utskottet
          </note>
          <note>
            5 för res. 7
          </note>
          <note>
            8 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 MP
          </note>
          <note>
            För res. 7: 5 C
          </note>
          <note>
            Avstod: 4 V, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU24 Författningsfrågor
          </note>
          <note>
            Punkt 5 (Regeringsbildning)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Utredning av formerna för grundlagsändringar och domstolarnas
            oberoende)
          </note>
          <note>
            1. utskottet
          </note>
          <note>
            2. res. 4 (M)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP, 1 -
          </note>
          <note>
            För res. 4: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 15 (En krislagstiftning)
          </note>
          <note>
            1. utskottet
          </note>
          <note>
            2. res. 6 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 6: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 16 (Den offentliga äganderätten)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 7
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 7: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU15 Mellanöstern
          </note>
          <note>
            Punkt 1 (Minoriteter och frågor om Irak, Iran, Syrien och Turkiet)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            27 för utskottet
          </note>
          <note>
            10 för res. 2
          </note>
          <note>
            19 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 2: 10 SD
          </note>
          <note>
            Avstod: 11 M, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Fredsprocessen i Mellanöstern, Israel och Palestina)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            3. res. 7 (V)
          </note>
          <note>
            4. res. 8 (KD)
          </note>
          <note>
            Förberedande votering 1:
          </note>
          <note>
            4 för res. 7
          </note>
          <note>
            3 för res. 8
          </note>
          <note>
            49 avstod
          </note>
          <note>
            293 frånvarande
          </note>
          <note>
            Kammaren biträdde res. 7.
          </note>
          <note>
            Förberedande votering 2:
          </note>
          <note>
            11 för res. 5
          </note>
          <note>
            4 för res. 7
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 5
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 5: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            SoU37 Vaccininköp och vaccinleveranser
          </note>
          <note>
            1. utskottet
          </note>
          <note>
            2. res. 1 (S, C, MP)
          </note>
          <note>
            3. res. 2 (V)
          </note>
          <note>
            Förberedande votering:
          </note>
          <note>
            23 för res. 1
          </note>
          <note>
            4 för res. 2
          </note>
          <note>
            29 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            24 för res. 1
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 1: 16 S, 5 C, 3 MP
          </note>
          <note>
            Avstod: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            JuU14 En ny straffbestämmelse som skyddar betalningsverktyg
          </note>
          <note>
            Kammaren biföll utskottets förslag.
          </note>
          <note>
            TU10 Ytterligare kompletterande bestämmelser till EU:s förordning
            om elektronisk identifiering
          </note>
          <note>
            Kammaren biföll utskottets förslag.
          </note>
          <note>
            TU11 Transportstyrelsens olycksdatabas
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Möjlighet att lämna ut uppgifter till andra än myndigheter)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP,1 -
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            TU9 Väg- och fordonsfrågor
          </note>
          <note>
            Punkt 2 (Fossilfri tankning)
          </note>
          <note>
            1. utskottet
          </note>
          <note>
            2. res. 3 (C)
          </note>
          <note>
            3. res. 5 (KD)
          </note>
          <note>
            Förberedande votering:
          </note>
          <note>
            5 för res. 3
          </note>
          <note>
            3 för res. 5
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            33 för utskottet
          </note>
          <note>
            5 för res. 3
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 L, 3 MP
          </note>
          <note>
            För res. 3: 5 C
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Punkt 5 (Infrastruktur för laddning)
          </note>
          <note>
            1. utskottet
          </note>
          <note>
            2. res. 11 (M)
          </note>
          <note>
            Votering:
          </note>
          <note>
            26 för utskottet
          </note>
          <note>
            11 för res. 11
          </note>
          <note>
            19 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 L, 3 MP
          </note>
          <note>
            För res. 11: 11 M
          </note>
          <note>
            Avstod: 10 SD, 5 C, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Punkt 7 (Miljökontroll i fordonsbesiktningen)
          </note>
          <note>
            1. utskottet
          </note>
          <note>
            2. res. 19 (V)
          </note>
          <note>
            Votering:
          </note>
          <note>
            43 för utskottet
          </note>
          <note>
            4 för res. 19
          </note>
          <note>
            9 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 L, 3 MP
          </note>
          <note>
            För res. 19: 4 V
          </note>
          <note>
            Avstod: 5 C, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 11 (Självkörande fordon)
          </note>
          <note>
            1. utskottet
          </note>
          <note>
            2. res. 27 (L)
          </note>
          <note>
            Votering:
          </note>
          <note>
            28 för utskottet
          </note>
          <note>
            3 för res. 27
          </note>
          <note>
            25 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP
          </note>
          <note>
            För res. 27: 3 L
          </note>
          <note>
            Avstod: 11 M, 10 SD, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 20 (Vinterväghållning)
          </note>
          <note>
            1. utskottet
          </note>
          <note>
            2. res. 41 (M, SD, C)
          </note>
          <note>
            Votering:
          </note>
          <note>
            30 för utskottet
          </note>
          <note>
            26 för res. 41
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 L, 3 MP, 1 -
          </note>
          <note>
            För res. 41: 11 M, 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU15 Subsidiaritetsprövning av kommissionens förslag till direktiv
            om bindande åtgärder för transparens i lönesättningen
          </note>
          <note>
            1. utskottet
          </note>
          <note>
            2. res. (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res.: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            CU10 Ersättningsrätt och insolvensrätt
          </note>
          <note>
            Punkt 12 (Utmätning till förmån för brottsoffer)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 13 (Distansutmätning)
          </note>
          <note>
            1. utskottet
          </note>
          <note>
            2. res. 3 (S, MP)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 11 M, 10 SD, 5 C, 4 V, 3 KD, 3 L, 1 -
          </note>
          <note>
            För res. 3: 15 S, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 15 (Betalningsplanens längd vid skuldsanering)
          </note>
          <note>
            1. utskottet
          </note>
          <note>
            2. res. 6 (C, KD, L)
          </note>
          <note>
            Votering:
          </note>
          <note>
            40 för utskottet
          </note>
          <note>
            11 för res. 6
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 MP
          </note>
          <note>
            För res. 6: 5 C, 3 KD, 3 L
          </note>
          <note>
            Avstod: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 16 (Åtgärder mot överskuldsättning m.m.)
          </note>
          <note>
            1. utskottet
          </note>
          <note>
            2. res. 8 (C)
          </note>
          <note>
            3. res. 9 (V)
          </note>
          <note>
            Förberedande votering:
          </note>
          <note>
            5 för res. 8
          </note>
          <note>
            4 för res. 9
          </note>
          <note>
            47 avstod
          </note>
          <note>
            293 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            43 för utskottet
          </note>
          <note>
            5 för res. 8
          </note>
          <note>
            8 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 MP
          </note>
          <note>
            För res. 8: 5 C
          </note>
          <note>
            Avstod: 4 V, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 17 (Kötid för budget- och skuldrådgivning)
          </note>
          <note>
            1. utskottet
          </note>
          <note>
            2. res. 11 (M, SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            21 för res. 11
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 11: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            CU12 Konsumenträtt
          </note>
          <note>
            Punkt 2 (Telefonförsäljning av lotter och andra spel)
          </note>
          <note>
            1. utskottet
          </note>
          <note>
            2. res. 2 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 2: 16 S, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Telefonförsäljning till näringsidkare)
          </note>
          <note>
            1. utskottet
          </note>
          <note>
            2. res. 3 (M, SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            21 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 3: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Reklam riktad till barn)
          </note>
          <note>
            1. utskottet
          </note>
          <note>
            2. res. 5 (SD, C)
          </note>
          <note>
            Votering:
          </note>
          <note>
            41 för utskottet
          </note>
          <note>
            15 för res. 5
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP, 1 -
          </note>
          <note>
            För res. 5: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 22 (En bred översyn av konsumentlagstiftningen m.m.)
          </note>
          <note>
            1. utskottet
          </note>
          <note>
            2. res. 24 (C)
          </note>
          <note>
            Votering:
          </note>
          <note>
            48 för utskottet
          </note>
          <note>
            5 för res. 24
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 MP,1 -
          </note>
          <note>
            För res. 24: 5 C
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 25 (Konsumentvägledning)
          </note>
          <note>
            1. utskottet
          </note>
          <note>
            2. res. 27 (V)
          </note>
          <note>
            Votering:
          </note>
          <note>
            48 för utskottet
          </note>
          <note>
            5 för res. 27
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 MP
          </note>
          <note>
            För res. 27: 4 V, 1 -
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 31 (Märkningsfrågor)
          </note>
          <note>
            1. utskottet
          </note>
          <note>
            2. res. 31 (KD)
          </note>
          <note>
            Votering:
          </note>
          <note>
            48 för utskottet
          </note>
          <note>
            3 för res. 31
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 L, 3 MP, 1 -
          </note>
          <note>
            För res. 31: 3 KD
          </note>
          <note>
            Avstod: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 16 Planering och byggande
          </note>
          <note>
            Civilutskottets betänkande 2020/21:CU13
          </note>
          <note>
            Planering och byggande
          </note>
          <note>
            föredrogs.
          </note>
          <note>
            Anf. 103 CARL-OSKAR BOHLIN (M):
          </note>
          <note>
            Fru talman! Innan jag påbörjar mitt anförande ska jag säga att
            vi moderater naturligtvis står bakom alla våra reservationer men
            att jag för tids vinning yrkar bifall enbart till reservation
            nummer 19.
          </note>
          <note>
            Fru talman! Det är inte sällan man ser tidningsrubriker eller
            synpunkter från upprörda medborgare, kommunföreträdare eller myndighetsföreträdare
            om att det tyvärr inte finns någon tillgänglig mark att bygga
            på. Uttalanden i den stilen är ju väldigt märkliga i ett land
            som Sverige, för när de görs kan man ju närmast få bilden att
            det är Manhattan vi talar om. Men det är konungariket Sverige,
            där 97 procent av all mark inte är bebyggd.
          </note>
          <note>
            Ändå hamnar vi allt som oftast i den situationen att det inte
            finns någon mark att bygga på, av ett eller annat skäl. Det kan
            handla om att en detaljplan inte medger en viss förändring som
            man vill åstadkomma. Det kan handla om ett områdesskydd eller
            ett riksintresse, och det kan handla om strandskydd. Det kan handla
            om prickad mark. Det kan vara en lång rad saker som gör att det
            av en eller annan anledning inte går att bygga. Detta är en hämsko
            för Sverige, fru talman.
          </note>
          <note>
            I det här betänkandet, där ett antal motioner behandlas, finns
            det drygt 50 reservationer – 50 reservationer, men inte majoritet
            i en enda fråga för att slå regeringen på fingrarna. Det tycker
            jag är ett underbetyg åt den här kammaren, fru talman. Min bild
            är nämligen att det finns en gemenskap av partier som är mer frihetligt
            sinnade än den nu sittande regeringen – den regering som drar
            benen efter sig med utredningen och inte får särskilt mycket ur
            händerna när det kommer till att skapa bättre förutsättningar
            för att enklare och snabbare kunna bygga i det här landet. Jag
            tror tyvärr att januariavtalet är en besvikelse för Sverige även
            i denna del, fru talman, för det levererar inte i ett tillräckligt
            högt tempo det vi skulle behöva se.
          </note>
          <note>
            Jag skulle vilja lyfta några saker som vi moderater särskilt
            trycker på i det här betänkandet och skulle vilja se. Det är naturligtvis
            inte svaret på alla frågor om varför det är svårt, krångligt eller
            tidskrävande att bygga, men det är några pusselbitar.
          </note>
          <note>
            Först och främst behöver vi göra om detaljplaneinstitutet, som
            har blivit alltför detaljreglerat många gånger. Det medger inte
            den typen av snabbfotade förändringar man ibland behöver se i
            kommuner. Man sitter ibland fast med gamla detaljplaner som det
            tar mycket resurser och mycket tid att göra om för att skapa förutsättningar
            för ny byggnation. Vi vill byta ut detta mot någonting vi kallar
            byggplaner, som ger en större frihet att förändra och utforma
            nya projekt inom en befintlig plan.
          </note>
          <note>
            Vi vill ta bort utformningskraven som i dag gäller när man ska
            bygga om en bostad för att den ska bli två bostäder varav den
            ena ska hyras ut. Detta utgör i dag ett hinder för att få en mer
            välfungerande bostadsmarknad på ett snabbt och konkret sätt.
          </note>
          <note>
            Vi vill ta bort bygglovskravet vid inredande av ytterligare en
            bostad för uthyrning.
          </note>
          <note>
            Vi vill röja upp i snåriga och krångliga bullerregler, fru talman.
            Detta har den här kammaren uttalat flera gånger, men regeringen
            förmår inte att komma till skott i den här frågan och göra varaktiga
            förändringar som faktiskt gör det enklare att bygga.
          </note>
          <note>
            Det är orimligt, fru talman, att vi mäter bullret på utsidan
            av fasaden när våra förutsättningar att isolera bort skadligt
            buller med teknikens landvinningar och nya isoleringsmetoder har
            förbättrats väsentligt. Man kan bygga en bullerfri inomhusmiljö
            även i miljöer där det finns ett omfattande utomhusbuller. Detta
            borde vi naturligtvis bättre värdera i det kravställande vi i
            dag har.
          </note>
          <note>
            Vi vill bygglovsbefria fler typer av näringsbyggnader utanför
            detaljplanelagt område; det kan handla om gårdsbutiker eller ridhus,
            för den delen. Vi vet att januariavtalet har lovat detta, men
            var är det? Vi väntar.
          </note>
          <note>
            Vi vill begränsa rätten att överklaga till dem som faktiskt berörs
            av en fråga. Talerätten har blivit allt vidare, och detta i kombination
            med att det är gratis att överklaga gör att många byggprojekt
            fastnar i överklagandeprocesser som är helt onödiga och som kostar
            samhället enorma summor pengar. Det borde vara förenat med en
            symbolisk avgift att överklaga. Avgiften ska naturligtvis inte
            vara så hög att det blir otillgängligt för den breda allmänheten,
            men det bör införas en symbolisk avgift för att man inte ska överklaga
            för överklagandets skull.
          </note>
          <note>
            Det borde vidare vara så att man inte kan överklaga samma sak
            i flera delar av planprocessen. Har man klagat på någonting i
            ett detaljplaneförfarande och fått nej är det orimligt att man
            ska kunna klaga på samma sak när det kommer till bygglovsansökan.
          </note>
          <note>
            Detta, fru talman, är några av de konkreta förslag som vi moderater
            har lagt på bordet. Min bild är att det borde finnas ett ganska
            stort stöd – kanske till och med en majoritet – för de här sakerna
            i denna kammare.
          </note>
          <note>
            Jag hoppas, fru talman, att vi får ett mer dynamiskt politiskt
            landskap framöver, så att vi de facto kan göra att det går enklare
            och snabbare att planera och bygga i det här landet.
          </note>
          <note>
            Anf. 104 ROGER HEDLUND (SD):
          </note>
          <note>
            Fru talman! Bostadspolitiken i Sverige är djupt eftersatt. Anledningen
            till detta är att vi har en regering som är väldigt oförmögen
            att driva framåt med nya förslag på det bostadspolitiska området.
          </note>
          <note>
            Vi har i dag en omfattande bostadsbrist i Sverige för i stort
            sett alla grupper i samhället. Vi har hamnat i ett moment 22 där
            de bostäder som byggs inte kan efterfrågas av de grupper som behöver
            dem och där de som har en bostad inte har möjlighet att byta till
            en annan bostad på grund av att det råder en stor bostadsbrist
            i Sverige.
          </note>
          <note>
            Den bostadspolitik som regeringen bedriver går verkligen till
            historien. Aldrig någonsin i modern tid har det sett så illa ut
            som det gör i dag.
          </note>
          <note>
            Vad som behövs i dag är en omfattande samling av genomarbetade
            och remitterade åtgärder som kan sjösättas för att på sikt skapa
            förutsättningar och få en samlad plan för hur vi får tillgång
            till fler bostäder som folk har råd att bo i.
          </note>
          <note>
            I samtliga dessa planer behöver det ingå såväl ekonomiska aspekter
            som strukturella och entreprenöriella områden. Vi behöver fler
            förslag från regeringen för att kunna åstadkomma bättre förutsättningar
            för att bygga bostäder i Sverige.
          </note>
          <note>
            Vi behöver bättre förutsättningar för att mindre byggbolag ska
            kunna agera på bostadsmarknaden. Vi behöver ha ett standardiserat
            byggande tillsammans med en nordisk byggstandard för att öppna
            upp marknaden och för att få ned kostnaderna för byggandet.
          </note>
          <note>
            Att bygga samhällen och att bygga bostäder tar tid. Det är ingenting
            som man kan göra i en handvändning, utan det krävs lång planering.
            Här behöver vi dra lärdom av miljonprogrammets problematik och
            allt som vi ser i dag och får tampas med när det gäller dessa
            områden. Det handlar om alltifrån trygghetsaspekter till bostädernas
            kvalitet.
          </note>
          <note>
            Vi behöver värna det estetiska och boendemiljön och motverka
            framtida miljonprogramsområdens frambyggnad i Sverige.
          </note>
          <note>
            Vi behöver ha ett planerat byggande där vi redan från början
            väger in trygghetsaspekten när vi bygger bostäder och inkluderar
            fler i den processen för att få in alla tankar, idéer och vinklar
            och för att skapa ett tryggt boende i Sverige.
          </note>
          <note>
            Vi behöver en nationell handlingsplan för de bostäder som finns
            i dag för att skapa trygga områden. Här finns det mycket att göra
            från regeringens sida. Tyvärr har vi sett väldigt lite av reformer
            från regeringen på detta område.
          </note>
          <note>
            Folk ska ha råd att bo i de bostäder som byggs. När vi ser befolkningstillväxten
            i Sverige och ställer den mot bostadsbyggandet ser vi att detta
            behöver harmoniseras. Den utopiska migrationspolitiken behöver
            stramas upp för att det åter ska skapas en balans på bostadsmarknaden.
            Tillsammans med en rad andra omfattande och nödvändiga insatser
            behöver vi få till en förändring inom bostadspolitiken som åter
            gör det möjligt för människor att faktiskt efterfråga och få en
            bostad som passar det egna hushållet.
          </note>
          <note>
            Amorteringskravet behöver ses över. Bolån för unga och ett bosparande
            bör införas för att på sikt skapa förutsättningar för fler att
            komma över tröskeln och komma in på bostadsmarknaden.
          </note>
          <note>
            Fler och mer utvecklade boendeformer som anpassas för olika grupper
            behöver utvecklas och tas fram.
          </note>
          <note>
            Vi kan konstatera, fru talman, att vi har en reformtrött regering,
            och det är absolut det sista Sverige behöver i dag.
          </note>
          <note>
            Med de orden, fru talman, vill jag yrka bifall till reservation
            59.
          </note>
          <note>
            Anf. 105 OLA JOHANSSON (C):
          </note>
          <note>
            Fru talman! Trots eller tack vare att många av Centerpartiets
            förslag för fler bostäder och ett ökat byggande i hela landet
            kan komma att genomföras med januariavtalet återstår mycket.
          </note>
          <note>
            Inte mindre än 15 av 59 reservationer kommer från oss, och trots
            att min talartid är lång är det omöjligt för mig att gå in på
            var och en av dem.
          </note>
          <note>
            För att byggandet ska kunna öka måste också friheten göra det,
            friheten att prova nya sätt att bygga och nya platser att bebygga.
            Andra former för att upplåta bostäder behövs. Men stigberoendet
            är starkt, och byggsektorn har fram till nu varit en av de mest
            konservativa branscherna. Detta håller på att ändra sig. Många
            företag skapar nu industriella processer där hus tillverkas i
            fabrik i långa serier och sätts upp på några timmar till inflyttningsbara
            hem.
          </note>
          <note>
            Trots debatten om särkrav och att det inte längre är tillåtet
            för kommuner att gå utöver nationella krav på energiförbrukning
            upplever företag som är verksamma i hela landet att kommuner gör
            olika och ställer skilda krav på vilka handlingar de måste se
            för att kunna bevilja bygglov. Det måste givetvis upphöra. Om
            ett hus är tillåtet att bygga i en kommun måste det också vara
            tillåtet i en annan, fru talman.
          </note>
          <note>
            Klimatdeklarationer är bra. Det är en fördel, speciellt för dem
            som producerar trähus industriellt, att ha ett enhetligt sätt
            att klassificera efter miljöpåverkan.
          </note>
          <note>
            Lägre byggkostnader borde leda till att fler platser i landet
            blir möjliga att bebygga och att fler har råd att flytta in i
            dessa bostäder.
          </note>
          <note>
            Fru talman! Det är inte i dag som vi ska prata om allt som skulle
            behövas för att reformera bostadsmarknaden. Vi ska hålla oss till
            plan- och bygglagen och de möjligheter som den borde ge människor,
            företag och kommuner att vara kreativa och långsiktiga med sina
            planer när det gäller att bygga och bo.
          </note>
          <note>
            Bygglov, detaljplaner och översiktsplaner är viktiga verktyg,
            och för Centerpartiet är det kommunala självstyret en helig ko.
            Men möjligheten att under ordnade former göra avsteg och gå utöver
            gränser kan vara ett sätt att förnya och förändra. Dessutom kan
            det vara en dellösning på allvarliga samhällskriser. Den vi just
            nu genomlider med en pandemi är ett exempel på sådant som kan
            drabba samhället. Det kan visa sig nödvändigt att efter en tid
            ändra lokalers verksamhetssyfte, eftersom det helt enkelt inte
            finns något behov av vad de avsågs för och annan användning har
            blivit mer angelägen. Ett exempel är akutsjukvården som behöver
            större lokaler, fältsjukhus som har behövts och många människor
            som ska provtas och vaccineras. Ett annat kan vara följden av
            att fler kommer att fortsätta jobba hemifrån, så att kontorslokaler
            kan omvandlas till bostäder.
          </note>
          <note>
            Fru talman! Samhället kan drabbas på andra sätt, inte bara av
            pandemier. Det kan drabbas av ofred, cyberattacker, el- och vattenbrist,
            störningar i telenätet, sabotage och terror. Klimatförändringar
            och stigande havsvattennivåer vet vi redan har gjort att tätorter
            invid vatten måste tänka annorlunda och bygga barriärer mot översvämningar.
            Vi behöver system som gör oss mindre sårbara. Att inte alla hushåll
            är kopplade till samma kommunala vatten- och avloppstjänster borde
            av beredskapsskäl vara självklart.
          </note>
          <note>
            Kommuner borde också få lov att prova lokalt anpassade modeller
            för att möjliggöra kortare ledtider från att en byggherre för
            fram en idé och har ett stycke mark som den vill planlägga tills
            ett beslut om detaljplan och bygglov kan fattas av berörd nämnd.
            Vi föreslår en kommunal försöksverksamhet för att förkorta och
            förenkla beslutsprocessen, och vi vill skapa möjligheter att peka
            ut innovationsytor där avsteg från gällande regler kan tillåtas.
          </note>
          <note>
            Det är nu, fru talman, många år sedan Centerpartiet först förde
            fram idén om privat initiativrätt som ger möjlighet för byggföretaget
            att begära av kommunen att den ger ett planbesked och sedan överlåter
            åt den sökande att genomföra arbetet. Nu är ett sådant förslag
            på väg och kommer att behandlas här strax före midsommar.
          </note>
          <note>
            Att förenkla, snabba på och öka friheten är ett ständigt pågående
            arbete som Centerpartiet kommer att fortsätta gå i bräschen för.
            Det är vårt löfte till er som planerar samhällen och bygger bostäder
            att vi ska göra så.
          </note>
          <note>
            För Centerpartiet är hela landets utveckling viktigast. Varje
            kommun och varje region ska utifrån sina förutsättningar känna
            att de har regering ­ ens och riksdagens stöd för att planera
            för en befolkningstillväxt. Riksintressenas utbredning och omfattning
            är ett problem, strandskyddet är ett annat liksom långt större
            hinder för små kommuner att skapa attraktiva boplatser.
          </note>
          <note>
            Vi förväntar oss av regeringen att den tar intentionerna i januariavtalet
            på allvar, reformerar strandskyddet i grunden och verkligen ser
            till att det blir enklare att bygga strandnära i landsbygdsområden
            och att det lokala inflytandet att bestämma om upphävande av skyddet
            ökar. Då behöver de lyssna in remissvar från alla som nu oroas
            över att länsstyrelserna kanske ges alltför stora befogenheter
            att upphäva tidigare kommunala beslut.
          </note>
          <note>
            Fru talman! Centerpartiet var tillskyndare av att Stockholm och
            Skåne blev så kallade regionplaneorgan. Vi vill att fler regioner
            ska ges denna möjlighet och att arbetet med regionplanering utvärderas
            innan det utökas.
          </note>
          <note>
            Det har väckts frågor och varit farhågor från Sveriges kommuner
            och regioner om att den nuvarande lagen inskränker det kommunala
            självstyret och att kommuner i efterhand ska tvingas anpassa sig
            till en antagen re ­ gionplan sedan länsstyrelserna har gripit
            in.
          </note>
          <note>
            Det var aldrig vår avsikt att begränsa det kommunala självstyret,
            och jag menar att SKR:s farhågor kan vara överdrivna. Men för
            att undvika tveksamheter hos de instanser som nu har att yttra
            sig över Region Hallands och Hallands kommuners framställan till
            Finansdepartementet om att bilda regionplaneorgan måste regeringen
            ta initiativ, både till att förtydliga lagen och till att öppna
            för mer än bara försök. Här finns det stora skillnader mellan
            de partier som har reservationer i denna fråga. Vi vill, till
            skillnad från Vänsterpartiet, varken ha statlig eller regional
            inblandning i var, hur många bostäder eller vilken typ av bostäder
            kommuner ska bygga.
          </note>
          <note>
            Mångas förhoppning om att själv bygga sig ett hus på en naturskön
            tomt på landsbygden stannar ofta vid just bara en dröm. Tyvärr
            är kostnaderna höga och möjligheten att finansiera bygget liten.
            Det förblir en dröm förbehållen dem med god inkomst och sparat
            kapital. Vi hoppas att det kan ändras. Men vi inser också att
            många i stället väljer att bosätta sig centralt och nära service,
            kollektivtrafik och kulturutbud. För en del är detta faktiskt
            viktigare än tystnad, lugn och ro.
          </note>
          <note>
            Förtätning av stadskärnor är lösningen när kommuner vill bygga
            men inte har tillgång till mark. Att exempelvis bygga på en våning
            ovanpå ett äldre hus och samtidigt utrusta det med hiss skulle
            vara möjligt om det inte vore för att detta hus råkade finnas
            i anslutning till en väg, ett järnvägsspår eller en industri.
            Svårigheter att finna sådana lägen centralt och att i dessa lägen
            åstadkomma en tyst sida gör att många bra och eftertraktade lägen
            inte bebyggs.
          </note>
          <note>
            Fru talman! En reservation om detta, som de borgerliga partierna
            varit ense om tidigare, skulle jag ha kunnat yrka bifall till
            om det inte vore för att spara tid vid voteringen. Därför, fru
            talman, meddelar jag att Centerpartiet står bakom samtliga våra
            15 reservationer, men jag yrkar bifall endast till reservation
            nummer 24 om regionplanering.
          </note>
          <note>
            Anf. 106 MOMODOU MALCOLM JALLOW (V):
          </note>
          <note>
            Fru talman! Bostadspolitiken i Sverige präglas av avsaknaden
            av bostäder och politik. Men när vi i dag har den nya bostadsministern
            här i kammaren hoppas jag att vi kan få svar på vad bostadsministern
            tänker göra åt den enorma bostadsbristen, trångboddheten, hemlösheten,
            pensionärer som riskerar att bli hemlösa och allt fler barnfamiljer
            som blir hemlösa. I min egen hemkommun Malmö, som bostadsministern
            också kommer från, lever kvinnor i destruktiva förhållanden och
            som inte kan flytta på grund av brist på bostäder, unga som inte
            kan flytta hemifrån, människor som inte kan flytta dit där utbildningen
            finns eller människor som inte kan flytta dit där jobben finns.
            Listan kan göras lång. Men jag hoppas verk ­ ligen att vi får
            svar i dag från den nya bostadsministern, som finns med för första
            gången i den här debatten.
          </note>
          <note>
            Fru talman! Rätten till bostad är en grundläggande mänsklig rättighet.
            Samhället har ett uttalat ansvar för bostadsförsörjningen. I regeringsformen
            1 kap. 2 § framgår det att det allmänna ska trygga allas rätt
            till en bostad. Verkligheten ser dock annorlunda ut. Allt fler
            förvägras rätten till ett eget hem, trots regeringsformens tydliga
            formulering.
          </note>
          <note>
            Fru talman! Vänsterpartiet menar att alla människor ska ha möjlighet
            att leva i bra bostäder till rimliga kostnader i en trygg miljö.
            Så är det inte i dag. Jag menar att bostadsbristen måste mötas
            med ökat politiskt ansvarstagande. Vi måste återskapa en statlig
            bostadspolitik värd namnet, som är aktiv, omfattande och enligt
            principen om generell välfärd. En politik med olika typer av särlösningar
            för stora grupper står helt i motsättning till detta.
          </note>
          <note>
            Enligt Boverkets prognos kommer antalet påbörjade bostäder i
            år att minska. Hur stor minskningen faktiskt blir är förstås svårt
            att säga på grund av coronapandemin. För Vänsterpartiet är det
            dock uppenbart att det oavsett coronapandemin krävs ytterligare
            bostadspolitiska satsningar – dels för att de bostäder som främst
            behövs, det vill säga hyresrätter med rimliga hyror, faktiskt
            ska bli byggda, dels för att vi behöver energieffektivisera och
            renovera det befintliga beståndet.
          </note>
          <note>
            Fru talman! Genom att utöka de bostadspolitiska satsningarna
            kan vi minska bostadsbristen. Vi kan genomföra nödvändiga renoveringar
            i framför allt miljonprogrammet, och vi kan samtidigt ge en nödvändig
            injektion i svensk ekonomi under coronakrisen.
          </note>
          <note>
            Fru talman! I Danmark görs nu en stor satsning på renovering
            av allmännytta och hyresrätter. Satsningen är även tänkt att bidra
            till en omstart av ekonomin efter coronakrisen. Med tanke på de
            renoveringsbehov som finns i det svenska hyresbeståndet skulle
            ett liknande initiativ vara välkommet här i Sverige. Det kanske
            inte går att översätta den danska modellen för renovering direkt
            till svenska förhållanden, men vi kan hämta inspiration från det
            danska exemplet.
          </note>
          <note>
            Genom att satsa stort på en större upprustning och energieffektivisering
            av det befintliga hyresbeståndet kan vi ge den svenska ekonomin
            en extra skjuts. En ordentlig klimatsatsning som denna skulle
            ge grönare och friskare hus, men också många arbetstillfällen
            som kan bidra till att ta Sverige vidare från den ekonomiska kris
            som pandemin har orsakat.
          </note>
          <note>
            Fru talman! Alltför ofta ser vi exempel på hur oseriösa fastighetsägare
            tillåts köpa mer mark för att bygga nya hus. Plan- och bygglagen,
            PBL, behöver ses över så att fastighetsägare som inte sköter sin
            förvaltning inte heller ska kunna få mark, bygglov, detaljplaneändring
            eller möjlighet att köpa fastigheter av kommunen. Jag anser därför
            att regeringen ska återkomma med förslag på skarpare referenstagning
            inför försäljning och marktilldelning.
          </note>
          <note>
            Fru talman! Vi kan inte prata om bostäder, planering och byggande
            utan att prata om klimatfrågan. I dag står bygg- och fastighetssektorn
            för drygt 20 procent av Sveriges totala utsläpp av växthusgaser.
            Om vi ska nå de nationella miljökvalitetsmålen måste den byggda
            miljöns energianvändning minska. Jag anser därför att det redan
            i detaljplanen ska gå att ställa krav på energieffektivitet, typ
            av uppvärmning, konstruktion med mera. Plan- och bygglagen behöver
            därför ändras så att detta blir möjligt. Det skulle öka förutsättningarna
            för ett mer hållbart byggande.
          </note>
          <note>
            Fru talman! I Vänsterpartiets motion Bostadspolitik, planering
            och byggande redogör vi för vår bostadspolitik och vad vi anser
            bör göras för att skapa bra bostäder, bostäder som är bra både
            för miljön och klimatet och för alla invånare.
          </note>
          <note>
            Fru talman! Kommunerna har en viktig roll när det gäller att
            öka bostadsbyggandet, men deras nuvarande markpolitiska verktyg
            räcker inte till för att nå ett högt bostadsbyggande. Dagens bostadsbrist
            driver upp priserna på mark. Detta har lett till att byggherrar
            som har fått tillgång till planlagd mark av kommunen i syfte att
            bygga på den låter bli att bygga eftersom de hoppas på fortsatt
            stigande markpriser och högre avkastning på sin investering längre
            fram. Detta är inte acceptabelt, och problemet måste åtgärdas.
          </note>
          <note>
            Byggrättsutredningens betänkande Ett snabbare bostadsbyggande
            innehåller flera konkreta förslag som syftar till att kommunerna
            i högre utsträckning ska kunna säkerställa att byggrätter tas
            i anspråk utan onödiga dröjsmål. Men trots att betänkandet har
            remitterats har inte regeringen återkommit med några förslag till
            riksdagen.
          </note>
          <note>
            Fru talman! Att ha ett regionalt perspektiv i planeringen är
            i många delar av landet viktigt för att kunna skapa balans i bostadsbyggandet.
            Re ­ gionernas näringsliv och infrastruktur hänger ofta ihop,
            och i takt med att arbetsmarknadsregioner utökas och kommunikationer
            förbättras följer inte heller bostadsmarknaden alltid kommungränserna.
          </note>
          <note>
            Det är inte bara i storstadsregionerna som det är viktigt att
            ta hänsyn till ett regionalt perspektiv i bostadsförsörjningen.
            Behoven kan finnas även i kommuner med vikande befolkningsunderlag.
            Men trots detta har Sverige ett mycket decentraliserat planeringssystem
            som bygger på kommunernas självstyre.
          </note>
          <note>
            Jag är positiv till de lagändringar som genomfördes genom propositio
            ­ nen En ny regional planering . Redan då framförde dock mitt
            parti att den regionala planeringen bör ges större möjlighet att
            påverka kommunernas bostadsbyggande. Vi framhöll redan då att
            regional fysisk planering bör införas i fler län än Stockholm
            och Skåne.
          </note>
          <note>
            Bostadsförsörjningen är en regional fråga, och alla kommuner
            i ett län måste bidra till att bygga bort bostadsbristen. Men
            om flera kommuner ska ta ett sådant ansvar krävs enligt min mening
            en tydligare statlig och regio ­ nal styrning.
          </note>
          <note>
            Fru talman! Jag anser därför att det behövs en regional fysisk
            plane ­ ringsnivå som har en mer styrande och bindande påverkan
            på den kommu ­ nala planläggningen. Den regionala nivån bör kunna
            styra hur många bo ­ städer varje kommun ska uppföra, antingen
            själv eller genom annan mark ­ ägare eller bostadsexploatör. Jag
            anser därför att regeringen bör se till att regional fysisk planering
            införs i fler län än Stockholm och Skåne.
          </note>
          <note>
            Slutligen, fru talman: De regler som styr planering och byggande
            måste vara förutsägbara och enhetliga och fylla sitt syfte. Kommunerna
            måste genom en aktiv roll och aktiv politik bidra till ett varierat
            utbud av bostäder och upplåtelseformer så att alla invånare kan
            få ett bra och ändamålsenligt boende. Reglerna som styr planering
            och byggande finns till för att skydda människor från dåliga bostadsförhållanden,
            samtidigt som utveckling, kvalitet och långsiktig hållbarhet ska
            stimuleras.
          </note>
          <note>
            Med det sagt vill jag yrka bifall till Vänsterpartiets reservation
            25.
          </note>
          <note>
            Anf. 107 LARRY SÖDER (KD):
          </note>
          <note>
            Fru talman! Vi i Sverige bygger alldeles för lite bostäder. Det
            tror jag att vi alla i denna kammare är överens om. Framför allt
            bygger vi alldeles för lite småhus. Vi bygger i genomsnitt under
            10 000 småhus per år, och det är alldeles för lite i förhållande
            till det behov som finns.
          </note>
          <note>
            Boverket gör prognosen att det under 2020–2029 behöver byggas
            runt 600 000 bostäder. För att vara lite mer tydlig är det alltså
            60 000 bostäder varje år. Vi kan konstatera att vi inte kom upp
            till den siffran förra året. Prognoserna för 2021 visar att vi
            nog inte gör det detta år h eller. Det betyder att vi nästkommande
            år alltså behöver bygga betydligt fler bostäder än 60 000 för
            att klara av målet om 600 000 bostäder mellan 2020 och 2029.
          </note>
          <note>
            Denna bild ska man ha med sig samtidigt som man ser att priserna
            på bostäder nu skenar i höjden. Det påvisar att varken vi som
            riksdag eller regeringen har mäktat med att göra de förändringar
            som behövs för att möta de behov som finns.
          </note>
          <note>
            Vilka behov finns då? Att få ned handläggningstiderna är ett
            av de behov som finns. Att minska sakägarkretsen skulle behövas.
            Att bygglovsbefria fler åtgärder skulle behövas. Ingen av dessa
            åtgärder orkar vi göra tillräckligt mycket av för att kunna bygga
            de bostäder som behövs.
          </note>
          <note>
            Skenande priser och långa köer till hyresrätter är klara och
            tydliga bevis på vårt misslyckande. Jag kan tycka att det är anmärkningsvärt
            att vi som nation inte kommer upp i de nivåer av bostadsbyggande
            som behövs utan att vi år efter år ligger efter. Men man kan ställa
            sig frågan: Vem är det som tar ut riktningen för antalet bostäder
            per år? Jag kan konstatera att det inte är riksdagen, för vi sätter
            inte upp något nationellt mål för antalet bostäder som ska byggas
            i Sverige. Inte heller är det regeringen, för den sätter inte
            heller upp ett nationellt mål för antalet bostäder som byggs på
            ett år.
          </note>
          <note>
            Att inte ha ett mål innebär bekvämlighet, det vill säga man behöver
            inte utvärdera något mål. Inte heller behöver man göra insatser
            för att möta målet eftersom man faktiskt inte har satt något sådant.
            Det är ganska vanligt i kommunerna att man sätter upp ett mål,
            jobbar mot det målet och utvärderar och gör åtgärder för att nå
            det. Men på nationell nivå finns inte uppfattningen att mål är
            bra att styra mot.
          </note>
          <note>
            Min uppfattning är att även om kommunerna har planmonopol måste
            man på nationell nivå sätta upp ett mål och stimulera kommunerna
            att göra åtgärder som styr mot målet.
          </note>
          <note>
            Något av det viktigaste för att kunna öka bostadsbyggandet är
            att vidta åtgärder som ökar utbudet av byggbar mark. Som bieffekt
            av ett utökat utbud av sådan mark reducerar man kostnaderna för
            byggandet och främjar mångfald av bostäder med olika typer av
            upplåtelseformer.
          </note>
          <note>
            Det skulle alltså inte behöva bli så att småhusbyggandet alltid
            kommer sist i prioriteringsordningen när kommuner gör planer under
            ett år. Man skulle kunna klara av att planera mer och också kunna
            bygga mer och bygga en mångfald av bostäder. En åtgärd för att
            åstadkomma detta skulle kunna vara att införa en möjlighet för
            kommunerna att överplanera för bostäder.
          </note>
          <note>
            Det behövs åtgärder som tydliggör behoven inom kommunernas planberedskap.
            Detta skulle låta sig göras genom att länsstyrelsen får i uppdrag
            att kartlägga kommunernas planberedskap för antalet lägenheter
            och upplåtelseformer. En sådan kartläggning kan synliggöra hur
            väl beredskapen står sig i relation till det planerade bostadsbyggandet
            i kommunen och till, i så fall, ett nationellt mål för antalet
            bostäder som behövs i den regionen.
          </note>
          <note>
            Kartläggningen av den byggbara marken bör enligt min mening redovisas
            i ett register som är tillgängligt för allmänheten. Detta kombinerat
            med en planeringsstimulans till kommunerna ger kommunerna ett
            incitament att överplanera, och möjligheten att öka bostadsbyggandet
            ökar radikalt. Vi vet av erfarenhet att småhusområden ofta står
            längst ned på prioriteringslistan när kommunerna planerar. Med
            en planeringsstimulans skulle möjligheten till planläggning av
            småhusområden öka radikalt.
          </note>
          <note>
            Trädgårdsstäder var ett koncept som växte fram i städer under
            1900-talets början för att bekämpa den svåra bostadsbrist som
            rådde. Målgruppen var arbetarklassen, som för en överkomlig kostnad
            kunde bygga sig en bostad och äga den bostaden. De småhus som
            uppfördes kom sedan att associeras med social hållbarhet och goda
            uppväxtvillkor för barn. Så kan det fortfarande vara, och jag
            kan lägga till att med rätt metoder kan man bygga trädgårdsstäder
            till rimliga priser så att en vanlig barnfamilj på 2000-talet
            kan få samma möjligheter som en barnfamilj vid 1900-talets början.
          </note>
          <note>
            Det är väl en rimlig önskan att barnfamiljers möjlighet till
            eget ägande, trygghet och frihet inte ska ha minskat de senaste
            100 åren?
          </note>
          <note>
            Vi anser att staten bör vara en aktiv part för att främja framväxten
            av nya trädgårdsstäder på platser som rimligen kan knytas till
            fungerande infrastrukturstråk. Ett första steg är en översyn av
            PBL för att möjliggöra tidsbegränsade undantag eller andra avvikelser
            från bestämmelser som står i vägen för bostadsbyggande. Det kan
            exempelvis handla om undantag från kraven om allmänna intressen,
            utformnings- och egenskapskrav för byggnadsverk, detaljplanekravet
            och reglerna för bygglov.
          </note>
          <note>
            Jag menar att vi måste våga för att vinna. Våga måste vi göra
            i riksda ­ gen, och våga måste även regeringen göra. Vi måste
            börja försöka planera trädgårdsstäder, aktivera en planbonus och
            låta kommuner göra fler undan ­ tag för att bostadsbyggandet ska
            öka.
          </note>
          <note>
            Därmed yrkar jag bifall till reservation nummer 10.
          </note>
          <note>
            Anf. 108 OLA JOHANSSON (C) replik:
          </note>
          <note>
            Fru talman! Det var givetvis inte min avsikt att begära replik
            på Larry Söder, men jag blev lite förvirrad, för jag såg Larry
            Söder stå där i talarstolen, men jag hörde Momodou Malcolm Jallow
            tala. Det Larry Söder sa var en blåkopia a v det Momodou Malcolm
            Jallow sa när han talade om regionplanering. Han ville se en styrning
            från regionerna som talar om för kommunerna hur många bostäder
            de ska bygga, var de ska byggas och vilken typ de ska vara.
          </note>
          <note>
            Vi kan ha önskemål om och driva på för en bostadspolitik där
            vi får fram 60 000 bostäder eller fler för att möta behovet. Men
            att sätta ett na ­ tionellt mål kräver att staten tar till styrmedel
            för att detta mål ska upp ­ fyllas. Jag har ärligt talat svårt
            att se hur det kan förenas med en borgerlig politik.
          </note>
          <note>
            Det Larry Söder föreslår är ju en planekonomi i någon form, fru
            talman, och det är ytterst förvånande att det kommer från Kristdemokraterna.
            Då blir man nyfiken på att höra vilka andra partier som har talat
            ihop sig om en sådan politik, för det är i alla fall inte Centerpartiet.
          </note>
          <note>
            Med ett sådant mål måste man fråga sig: Hur ska en statlig bostadspolitik
            då se ut? Vilka morötter ska finnas? Byggsubventioner är någonting
            som vi dras med, och vi kan utforma dem på ett sådant sätt att
            de styr mot vissa typer av bostäder. Men det innebär inget krav
            på kommunerna eller byggföretagen att de ska använda sig av de
            här subventionerna, utan det finns faktiskt en frivillighet.
          </note>
          <note>
            Hur känns piskorna som ska vina över kommunpolitikernas ryggar
            när detta statliga mål från Larry Söder ska uppfyllas?
          </note>
          <note>
            Anf. 109 LARRY SÖDER (KD) replik:
          </note>
          <note>
            Fru talman! Piskor vet jag inte om jag vill använda över huvud
            taget, utan jag tror på morötter. Jag tror att människor vill
            väl, och jag tror även att kommuner vill väl. Men jag tror att
            i bostadspolitiken, och med den historik som vi har, kan man påvisa
            att staten, det vill säga riksdagen och regeringen, har dragit
            sig alltför långt tillbaka när det gäller den morot och den injektion
            som behövs för att bygga det antal bostäder som behövs i Sverige.
          </note>
          <note>
            Numera finns det några regioner som går ihop och hjälps åt, men
            man lämnar egentligen kommuner att själva bestämma hur många bostäder
            som byggs i just de kommunerna utan en tanke på hur många bostäder
            som behövs nationellt.
          </note>
          <note>
            Ola Johansson och jag kommer från en kommun som heter Kungsbacka
            kommun. Där funderar man aldrig på hur många bostäder som behövs
            för att klara av behovet av nya bostäder i Sverige nationellt,
            utan man tänker bara på hur många bostäder man klarar av att bygga
            för att möta behovet av förskola och skola. Man tänker tvärtom
            mot vad man behöver göra, det vill säga vi behöver se hur många
            bostäder vi behöver bygga nationellt och utefter det skapa en
            möjlighet att bygga bostäder, förskolor och skolor som anpassas
            efter detta.
          </note>
          <note>
            Jag tror på att använda sig av morötter. Jag pratar om en planeringsbonus
            som skulle gå ut till kommuner som faktiskt planerar för fler
            bostäder än vad de har som mål. Vi sätter faktiskt i varje kommun
            ett mål för hur många bostäder som ska byggas, men vi sätter inte
            ett sådant mål på statlig nivå. Jag tycker att det vore ganska
            rimligt att staten ger de i ncitament som behövs för att vi ska
            klara av att bygga fler bostäder.
          </note>
          <note>
            Jag tror att det är ganska dåligt att sätta piskor på kommuner.
            Jag tror att kommuner fortfarande ska ha planmonopol, men morötter
            måste vi ändå kunna ge från statlig nivå.
          </note>
          <note>
            Anf. 110 OLA JOHANSSON (C) replik:
          </note>
          <note>
            Fru talman! Det är roligt att Larry Söder nämner Kungsbacka.
            Det är nog inte många som vet det, men det finns nog ingen politiker
            som har byggt så många förskolor som Larry Söder har gjort. Det
            gjorde vi tillsammans, eftersom vi insåg att det var en begränsande
            faktor för hur många bostäder man kunde bygga. Men inte ens Kungsbacka
            klarar av att bygga så många bostäder som skulle behövas, trots
            att man är välsignad med både mycket kapital och goda planeringsresurser.
          </note>
          <note>
            Om det finns det ett mål som riksdag och regering har fastställt
            och ställt sig bakom måste det finnas medel. Och det medel som
            Larry talar om är inte piskor, utan det är pengar. Det är skattebetalarnas
            pengar som ska skickas ut till kommunerna för att de ska planera
            för dem.
          </note>
          <note>
            I själva verket är det inte kommuner som bygger bostäder. Det
            är företag som bygger bostäder. Det är privatpersoner, företag
            och ibland kommuner som äger mark som de vill exploatera och bygga
            på. Då är inte pengar i kommunen den begränsande faktorn. Det
            är regler och krav som hindrar bostadsbyggandet.
          </note>
          <note>
            Det handlar också om frågor som har att göra med drivkrafterna
            på marknaden för att bygga dessa bostäder, till exempel hyressättningssystemet
            och möjligheten för ett ungt hushåll att låna för att kunna köpa
            en bostadsrätt. Där är vi säkert överens på många sätt. Och vi
            är säkert överens om att det behövs omfattande regelförenklingar
            för att åstadkomma ett bostadsbyggande.
          </note>
          <note>
            Men att sätta statliga mål för bostadspolitiken är sovjetisk
            planekonomi, och det har jag svårt att acceptera, fru talman.
          </note>
          <note>
            Anf. 111 LARRY SÖDER (KD) replik:
          </note>
          <note>
            Fru talman! Vi är överens om relativt mycket. Regelförenklingar
            behövs. Jag tror också att vi är överens om att se till att man
            kan aktivera kommunerna att bygga mer.
          </note>
          <note>
            Den springande punkten för många företag som vill bygga bostäder
            är dock inte pengar, utan att man inte får bygglov från kommunerna
            för att bygga. Hur löser vi det? Jo, vi stimulerar kommunerna
            att kunna göra färdigt planerna för att man ska få bygglov. Annars
            kan det inte komma några nya bostäder. Vilka kan göra denna stimulering?
            Jo, den kan göras på statlig nivå.
          </note>
          <note>
            Jag tror, i mitt hjärta, att investeringsstödet som vi slänger
            ut 4, 5 eller 6 miljarder på varje år inte leder till en enda
            ny bostad. Jag säger det igen: inte en enda ny bostad. Om vi hade
            kunnat lägga ut de pengarna till kommunerna, så att de hade kunnat
            planera mer, planlägga mer och ge fler bygglov , hade det byggts
            betydligt fler bostäder. Jag är fullständigt övertygad om det.
            Där gör pengarna nytta.
          </note>
          <note>
            Se till att kommunerna kan jobba med pengarna, i stället för
            att de hamnar i företagarnas fickor där de inte gör någon nytta.
            Företagarna hade byggt bostäderna ändå. Det är jag övertygad om.
          </note>
          <note>
            Om du kallar det planekonomi, Ola Johansson, kallar jag det sunt
            förnuft.
          </note>
          <note>
            Anf. 112 MALIN DANIELSSON (L):
          </note>
          <note>
            Frau talman! Liberalernas vision är att det ska bli enklare,
            gå snabbare och vara mindre krångligt att bygga bostäder. Bostadsområden
            ska vara trevliga, trygga och varierade. Och städerna ska vara
            gröna och resilienta . För att förverkliga denna vision krävs
            reformer inom planering och byggande.
          </note>
          <note>
            Det händer en del på området. Kommittén för modernare byggregler
            har presenterat en lång rad regelförenklingar. Tack vare januariavtalet
            pågår bland annat en översyn av lovplikten och en översyn av riksintressen
            i syfte att frigöra mer byggbar mark. Genom avtalet möjliggörs
            även privat initiativrätt. Men mer behövs.
          </note>
          <note>
            Fru talman! För att det ska bli enklare, gå snabbare och vara
            mindre krångligt har vi i Liberalerna ett antal förslag. Till
            exempel borde hus kunna typgodkännas. Samma hus kan i dag bedömas
            olika i olika kommuner. Om byggherren kan få ett förhandsgodkännande
            kan byggkostnaderna pressas ned på ett effektivt sätt. Det kan
            även få positiva effekter för handläggningen av bygglovsärenden
            genom att bidra till kortare handläggningstider.
          </note>
          <note>
            För att påskynda och underlätta byggprocessen vill vi också att
            sak ­ ägarkresten, det vill säga de som har rätt att överklaga
            ett beslut, begränsas. En annan åtgärd som kan påskynda byggprocessen
            skulle kunna vara att införa en låg avgift för att få överklaga.
          </note>
          <note>
            En annan regelförenkling som skulle kunna leda till fler bostäder
            är om det i större utsträckning skulle bli möjligt att bygga så
            kallade mikrobostäder, det vill säga mycket små bostäder med kompakt
            planlösning där det inte längre blir nödvändigt att bygga till
            exempel förrådsutrymmen. Då kan ungas efterfrågan på en första
            bostad mötas i större utsträckning.
          </note>
          <note>
            Vissa bostadstyper som det råder särskild brist på bör även kunna
            snabbhanteras. Ett snabbspår för studentbostäder och bostäder
            för årsrika bör införas.
          </note>
          <note>
            Bullerkraven är ytterligare något som bör justeras för att både
            möjliggöra fler bostäder och göra det enklare att bygga i tätbebyggda
            miljöer. Kraven för ljudmiljön bör vara höga inne i bostaden men
            flexiblare utanför bostaden mot fasad.
          </note>
          <note>
            Även till synes mindre frågor kan leda till krångel och byråkrati.
            Till exempel kan kommunerna inte medge att friggebodar och attefallshus
            placeras närmare tomtgränsen än dagens regler tillåter om tomten
            angränsar till kommunal mark. Den typen av krångel borde lätt
            kunna tas bort.
          </note>
          <note>
            Fru talman! Våra bostadsområden behöver också bli trevligare,
            tryg ­ gare och mer varierade. I ivern att bygga nya bostadsområden,
            förtäta de växande städerna och effektivisera markanvändandet
            är det lätt att idrotts ­ ytor prioriteras ned och att utrymmet
            för lek och rörelse minskar. När bostadsområden och infrastruktur
            planeras måste det ske med människan i centrum. Idrottsytor och
            grönområden har på många sätt en positiv effekt på samhället och
            miljön. Boverket borde därför få i uppdrag att ta fram en vägledning
            till kommunerna om hur de ska arbeta mer aktivt med att få in
            idrottsytor för både spontan och organiserad idrott. SKR och även
            Riks ­ idrottsförbundet skulle kunna vara bra intressenter att
            ha med i det sam ­ arbetet.
          </note>
          <note>
            Det brottsförebyggande arbetet behöver långsiktighet och förankring
            i den lokala miljön där arbetet bedrivs. Kommunerna har en nyckelroll
            i det arbetet, och en del av arbetet bör bedrivas genom stadsplanering.
          </note>
          <note>
            Vi anser att det finns behov av att ge trygghetsfrågorna en starkare
            ställning i stadsplaneringen för att på ett tydligare sätt signalera
            att dessa frågor är prioriterade. Ett sätt att göra detta är att
            ändra PBL så att lagen uttryckligen reglerar att all fysisk planering
            ska ha ett brottsförebyggande perspektiv. I städer och större
            samhällen kan det till exempel handla om att motverka kvällsstängda
            butikscentrum, som kan upplevas som otrygga när man passerar dem
            på vägen hem från bussen. Det kan också handla om att skapa en
            genomtänkt förläggning av gångvägar och andra åtgärder som kan
            öka tryggheten.
          </note>
          <note>
            För att skapa större variation av bostäder tycker vi att det
            behövs en ny egnahemsrörelse, särskilt i våra utsatta områden.
            Kommunerna behöver planera för mer radhus och villor i områden
            som domineras av hyresrätter, så att den som vill kan köpa färdigplanerad
            mark av kommunerna och byg ­ ga ett eget boende. Därtill måste
            detaljplanerna vara så flexibla att varje egnahemsbyggare ges
            möjlighet att sätta sin egen prägel på bostaden.
          </note>
          <note>
            Fru talman! Slutligen vill vi liberaler se gröna och resilienta
            städer. Den stora inflyttningen till städer och tätorter i Sverige
            ställer krav på god planering i fråga om miljö och hållbar utveckling,
            kollektivtrafik, bostadsbyggande samt kommunal och kommersiell
            service. Städer med grön struktur har bättre lokalklimat än städer
            utan grönska. En grön stad klarar häftiga skyfall bättre och har
            större biologisk mångfald. I en stad med parker och trädgårdar
            integrerade i bebyggelsen finns naturliga mötesplatser utomhus
            för invånarna. Då får de också närkontakt med det biologiska kretsloppet
            i sitt vardagsliv.
          </note>
          <note>
            Fritidsodling har blivit en av de vanligaste fritidssysselsättningarna.
            Jag misstänker att det kan ha ökat en del under pandemin. Det
            är en värdefull del av människors liv. Det är därför viktigt att
            se och inkludera de miljöerna, till exempel villaträdgårdar och
            kolonilotter, i stadsplaneringen. I framtida stadsplanering tycker
            vi att man bör väga in värdet av de kvaliteterna. Man ska också
            räkna med att faktorer som utebliven fysisk aktivitet kan ha en
            hög samhällsekonomisk kostnad.
          </note>
          <note>
            Fru talman! Vi står bakom samtliga våra reservationer, men för
            tids vinnande yrkar jag bifall endast till reservation nummer
            7.
          </note>
          <note>
            Anf. 113 LEIF NYSMED (S):
          </note>
          <note>
            Fru talman! Jag vill börja med att yrka bifall till förslaget
            i utskottets betänkande CU13. Vi ska i dag behandla de motioner
            som berör planering och byggande. Förslagen berör allt från regelförenklingar
            till fler krav i detaljplanerna. Åsikterna spretar åt olika håll,
            inte bara mellan partier utan även inom partier.
          </note>
          <note>
            Frågan hur vi bygger våra samhällen hållbara, ekologiskt, ekonomiskt
            och socialt, är frågor som är avgörande för vilket slags samhälle
            vi lämnar över till kommande generationer. Det märks i en del
            av motionerna som behandlas i detta betänkande. Det ställs krav
            på åtgärder inom samhällsplaneringen, exempelvis sådant som gäller
            energieffektivitet, stärkt biologisk mångfald, behov av grönytor
            och plats för lek och spontanidrott, samtidigt som markägare och
            byggare kan vilja exploatera så mycket som möjligt, vilket återspeglas
            i en del andra motionsförslag.
          </note>
          <note>
            För oss socialdemokrater är det viktigt att reglerna i plan-
            och bygglovsprocessen är tydliga så att motstridiga intressen
            kan mötas och diskuteras för att bästa resultat ska nås. En viktig
            grundförutsättning för att plan- och bygglovsarbetet ska vara
            effektivt är att det råder långsiktighet i förutsättningarna.
            Ständiga förändringar skapar osäkerhet hos alla parter som försöker
            att planera och komma igång med olika projekt. Därför krävs det
            ett regelverk som håller över tid.
          </note>
          <note>
            Regeringen bjöd under den förra mandatperioden in till byggsamtal
            med oppositionen, och trots att det inte blev en blocköverskridande
            överenskommelse då gick regeringen vidare med ett 22-punktsprogram
            som det rådde stor enighet om här i riksdagen.
          </note>
          <note>
            Denna mandatperiod finns det även i januariavtalet med ett antal
            viktiga punkter om planering och byggande med långsiktig uthållighet,
            såsom en förenklad och förkortad planprocess och översyn av riksintressena,
            för att nämna ett par. Regeringen har också denna mandatperiod
            haft byggsamtal med olika parter på byggmarknaden , för planering
            och byggande är inte enbart en fråga för politiken.
          </note>
          <note>
            Jag tror att många av oss i utskottet har sett översiktskartan
            som Stockholms Byggmästareförening tagit fram över processen från
            idé till nyckel i dörren och förstår hur komplicerad processen
            är. Den beskriver processen utifrån en byggares perspektiv och
            ger en bra inblick i detta arbete.
          </note>
          <note>
            Samtidigt har kommunerna ett planmonopol. Det innebär ett mer
            omfattande ansvar att planera för det behov av bostäder som man
            beräknar kommer att behövas i kommunen samt planera för verksamhet
            som behövs, exempelvis skolor, äldreomsorg och infrastruktur i
            form av vägar, vatten och avlopp men också för att samhället ska
            vara hållbart i alla avseenden och vara tryggt. För att kommunerna
            ska kunna ta ansvar för exempelvis bostadsförsörjningen och för
            de byggare som vill vara med och skapa det som efterfrågas behövs
            en långsiktig och tydlig planering och samverkan.
          </note>
          <note>
            Plan- och bygglagens syfte är just att de olika aktörerna och
            berörda parterna planerar och samverkar tillsammans. När detta
            inte fungerar som det är tänkt blir också konsekvenserna att resultatet
            blir sämre. En aktör i branschen har sagt: ”Tänker man inte efter
            i början så blir det dyrare i efterhand.” Vad kostar inte ombyggnationer
            för saker som borde ha lösts innan eller för att för få förskolor
            och skolor har planerats och i efterhand måste ordnas med tillfälliga
            åtgärder?
          </note>
          <note>
            Jag tror att jag vid alla debatter om planering och byggande
            har sagt: ”Vi bygger inte enbart hus; vi bygger samhällen.” Har
            man den ingången och förståelsen för planerandet och byggandet
            förstår man också att det krävs en lång rad processer för att
            få samhället vi bygger att också fungera som helhet.
          </note>
          <note>
            Här har kommunerna i sin planering en avgörande roll för att
            kunna balansera alla intressen och skapa förutsättningar för att
            goda samhällen i slutändan byggs. Dessutom är behovet stort av
            samplanering med angränsande kommuner i de olika regionerna. Regeringen
            tog fram en bestämmelse om regional planering där Skåne län och
            Stockholms län i ett första skede ska ta fram en regionplan, vilket
            andra redan har tagit upp här. Jag tror att regional planering
            får allt större betydelse. Vad jag har förstått förs det samtal
            om att fler regioner önskar ta fram regionplaner.
          </note>
          <note>
            Även staten har en viktig roll i planerandet genom att våra länsstyrelser
            ska vara aktiva i planeringsprocessen. Kommunerna kan sedan några
            år tillbaka begära ett planeringsbesked av länsstyrelsen i de
            frågor som staten råder över, såsom riksintressena. En översyn
            av riksintressena initierades i januari förra året. Boverket,
            som samordnande myndighet, ska tillsammans med fem andra myndigheter
            göra en översyn av deras respektive anspråk på områden av riksintresse.
            Sammantaget ska översynen leda till en kraftig minskning av såväl
            antalet anspråk på områden av riksintresse som dessa områdens
            samlade areella utbredning.
          </note>
          <note>
            Vi socialdemokrater anser att planeringen av våra samhällen har
            en stor betydelse för hur vi ska kunna bygga det hållbara samhället
            och klara de klimatmål som Sverige har åtagit sig att göra. I
            januariavtalet har vi kommit överens om att det klimatpolitiska
            ramverket står fast och att relevant lagstiftning ska ses över
            så att det anpassas för detta.
          </note>
          <note>
            Även om inte finansiering av byggandet är en del av detta betänkande
            är vi socialdemokrater ändå stolta över att investeringsstödet
            till hyreslägenheter, studentlägenheter och äldreboenden samt
            det nya renoveringsstödet finns med. Regler och planering är egentligen
            ingenting utan ekonomiska muskler bakom. Över 30 000 bostäder
            har beviljats investeringsstöd. Jag tror för övrigt att det är
            en gammal siffra; den har nog höjts ytterligare. Några säger att
            det inte har byggts något eller att dessa bostäder skulle ha byggts
            ändå, men det skulle inte skett till den hyresnivå som vi talar
            om. Det viktiga är inte regelförenklingar, utan det är att få
            fram nya bostäder eftersom det finns en efterfrågan på dessa bostäder.
            Med investeringsstödet skapar vi bostäder som normalinkomsttagare
            kan efterfråga.
          </note>
          <note>
            Vi är också överens om att stadsmiljöavtalen ska utvecklas och
            effektiviseras, vilket är viktigt för att minska bilberoendet
            i våra städer, och från januari i år kan kommuner, fastighetsägare
            med flera söka stöd för att utveckla stadsgrönska och ekosystemtjänster
            samt öka tryggheten i områden med socioekonomiska utmaningar.
            Vidare har vi kommit överens om att förenkla och förkorta planprocesserna.
            Här är Boverkets och Lantmäteriets arbete med digitaliseringen
            av plan-, lov- och byggprocessen viktigt, anser jag, för att effektivisera
            arbetet.
          </note>
          <note>
            Förra mandatperioden togs länsstyrelsen bort som första instans
            för överklagande av detaljplaner, vilket har lett till att den
            totala överklagandetiden har kortats ned. Många av oss satt med
            när Mark- och miljööverdomstolen fick en föredragning om detta.
            Jag har för mig att det i redovisningen framgick att överklagandetiden
            har kortats ned med i snitt åtta veckor, vilket är ganska mycket.
            Det är nästan två månader. Mer kan dessutom göras.
          </note>
          <note>
            Nu i maj kommer den bygglovsutredning som tidigare nämnts. Där
            har man bland annat tittat över sakägarkretsen vid ansökan om
            lov eller förhandsbesked. Vi får se vad den levererar. Det ska
            bli spännande.
          </note>
          <note>
            Det märks i motionerna att dessa frågor berör många. Samtidigt
            som regelförenklingar, förkortande av överklagandeprocessen och
            minskning av sakägarkretsen föreslås för att man snabbare ska
            komma igång med projekt föreslås också regelskärpningar i form
            av att fler saker ska beaktas vid framtagandet av detaljplaner.
          </note>
          <note>
            Vi socialdemokrater vill forma ett samhälle grundat på demokratins
            ideal och alla människors lika värde och lika rätt. Fria och jämlika
            människor i ett solidariskt samhälle är socialdemokratins mål.
            Mot denna bak ­ grund vill vi inte att det ska vara huruvida du
            äger mark eller fastigheter eller hur stor din inkomst är som
            ger dig rätten eller möjligheten till att vara med och forma vårt
            gemensamma samhälle. Det är uppenbart att det krävs en balans
            mellan olika parter och aktörer och ett tydligt ansvarstagande
            i planerandet av vårt framtida Sverige.
          </note>
          <note>
            Fru talman! Jag vill nämna ytterligare ett par saker. Trots den
            plan- och bygglag vi har – och med dess brister – vill jag ändå
            lyfta fram att en hel del bostäder har byggts under de senaste
            åren. Bara mellan 2015 och 2020 har det med dagens regler byggts
            340 000 bostäder.
          </note>
          <note>
            Det låter ibland i debatten som att det inte byggs någonting,
            men det byggs rekordmycket. Det är dock inte tillräckligt. Larry
            Söder från Kristdemokraterna nämnde att vi behöver komma över
            60 000 bostäder om året för att komma i kapp till 2029. Jag delar
            den uppfattningen. En glädjande nyhet fick jag i min mejl i ett
            nyhetsbrev från Sveriges Byggindustrier. Den här nyheten publicerades
            för en månad sedan. Deras prognos är att bostadsbyggandet kommer
            att öka till 57 000 år 2021 och till 59 000 år 2022. Det är steg
            i rätt riktning. Jag tror att vi kan göra mer tillsammans – marknad
            och politik.
          </note>
          <note>
            Fru talman! Jag yrkar återigen bifall till förslaget i utskottets
            betänkande.
          </note>
          <note>
            Anf. 114 Statsrådet MÄRTA STENEVI (MP):
          </note>
          <note>
            Fru talman! Jag tackar för möjligheten att delta i debatten här
            i dag. Det har varit intressant och på många sätt mycket upplyftande
            att lyssna på era inlägg. Frågor om planering, byggande och stadsutveckling
            ligger mig varmt om hjärtat. Att få axla de här frågorna i rollen
            som bostadsminister har känts både viktigt och roligt.
          </note>
          <note>
            Vi har nu äntligen i Sverige ett bostadsbyggande som är högre
            än befolkningstillväxten. Sedan 2017 betar vi – om än långsamt
            – av den skuld som 90- och 00-talen lämnade efter sig. Vi har
            fortfarande en bit kvar till att bygga i den omfattning som Boverkets
            byggbehovsprognos pekar på, men det har trots den rådande pandemin
            påbörjats en bra bit över 50 000 bostäder per år. Förra året påbörjades
            51 550 bostäder, enligt SCB:s preliminära siffror. Vi väntar med
            spänning på de definitiva siffrorna.
          </note>
          <note>
            Jag vill börja där, eftersom det fortsätter att vara en väldigt
            viktig fråga. Vi har fortfarande en bostadsskuld i Sverige. Något
            som är glädjande är att det byggs mycket hyresrätter, inte minst
            på grund av det utvecklade investeringsstöd för hyresrätter och
            studentbostäder som regeringen infört. Stödet har visat sig centralt
            för att upprätthålla en hög byggtakt, särskilt när konjunkturen
            varit vikande. Hittills är 21 000 bostäder byggda med investeringsstöd,
            och ytterligare 24 000 har fått stöd beviljat. Det här innebär
            mer prisrimliga hyresrätter i hela landet, inte minst i de regioner
            där bostadsbristen är som störst. Nu behöver vi successivt beta
            av underskottet – för unga som behöver en första bostad, för människor
            som behöver flytta till ett nytt arbete, för dem som behöver separera.
          </note>
          <note>
            Ett konkret sätt att arbeta för ett ökat byggande är att koppla
            statliga investeringar i infrastruktur till bostadsbyggande. Här
            vill jag särskilt näm ­ na utredningen Samordning för bostadsbyggande
            , som genom sina avtal stimulerat och underlättat för 66 000 bostäder.
            Det har gjorts både genom att underlätta dialog med statliga sektorsmyndigheter
            och genom att matcha lokala planer för bostäder med nödvändiga
            infrastruktursatsningar.
          </note>
          <note>
            Även Sverigeförhandlingen har på det här sättet spelat en viktig
            roll. Där gjordes överenskommelser med kommuner, regioner och
            andra aktörer om åtgärder för bland annat bostadsbyggandet. Drygt
            190 000 olika bostäder förhandlades fram där.
          </note>
          <note>
            Ett annat viktigt sätt att möjliggöra en ökad byggtakt är regelförenklingar.
            Det är ett område som regeringen har jobbat och jobbar intensivt
            med. Jag vill i detta sammanhang nämna förslaget till privat initiativrätt
            och uppdraget till Boverket som resulterat i förslaget till Möjligheternas
            byggregler, som just har varit ute på remiss. De syftar till att
            göra planprocessen effektivare och snabbare.
          </note>
          <note>
            Samtidigt vill jag vara tydlig med att regelförenklingar inte
            kan bli ett självändamål. Det är resultatet som räknas. Sedan
            den nya plan- och bygglagen beslutades 2010 under Alliansens tid
            vid makten har det gjorts en lång rad försök till förenklingar.
            Problemet är att effekterna inte alltid blivit de som önskades.
          </note>
          <note>
            Kapitel 9 i PBL är ett exempel på att goda ansatser lett till
            ett lapptäcke av undantag, vilket gjort bygglovsreglerna svårbegripliga.
            Man ska inte behöva ta in en PBL-expert för att begripa om en
            åtgärd kräver bygglov eller inte. För närvarande arbetar Bygglovsutredningen
            med en genomgripande översyn av reglerna för bygglov, och förslag
            kommer att lämnas till regeringen i början av sommaren. Därefter
            är det min förhoppning och ambition att vi skyndsamt ska kunna
            återkomma med förslag.
          </note>
          <note>
            En hög byggtakt är jätteviktig, men det behöver också bli bra.
            När vi gör stora investeringar i fler bostäder, samhällsservice
            och infrastruktur är det avgörande att också utveckla livet mellan
            husen. Det är där många av de utmaningar vi står inför kommer
            att behöva lösas, och det är där människor möts och rör sig. Att
            se till att människor känner trygghet och trivsel i våra offentliga
            rum är en viktig uppgift. Regeringen har avsatt stöd för gröna
            och trygga samhällen, ett stöd som just skapar förutsättningar
            för att investera i livet mellan husen i städer och tätorter runt
            om i vårt land.
          </note>
          <note>
            Vad är då gröna och trygga samhällen? En viktig uppgift som vi
            har framför oss är att säkra att våra städer tål det extremväder
            som redan har börjat bli en realitet. Stora regnmängder men också
            extrema värmeböljor är en effekt av klimatförändringarna, och
            städerna behöver rusta sig bättre. Vi behöver bygga bort de asfalts-
            och stenöknar som skapar värmeöar. Att anlägga fler grönytor,
            miniparker, gröna tak och gröna väggar är något av det mest effektiva
            som finns för att lindra hettan i städer.
          </note>
          <note>
            En studie från Göteborg visar att temperaturen i en park var
            sex grader lägre än vid en hårdgjord yta och att sänkningen spreds
            över en kilometer ut från parken. Växtlighet och mindre stora
            kala ytor minskar också risken för att stora värden sköljs bort
            vid skyfall. Det bästa med allt detta är att den här typen av
            klimatanpassningar motverkar både klimatförändringar och effekterna
            av dem. Dessutom får vi en trevligare och människovänligare stad.
          </note>
          <note>
            När det gäller trygga samhällen vill jag i det här sammanhanget
            också lyfta fram samverkan som metod. Jag har sett många exempel
            på när fastighetsägare, både allmännyttiga och privata, företagare,
            lokalpolis och civilsamhälle samverkar i så kallad platssamverkan.
            Då kan vi vända utvecklingen långsiktigt.
          </note>
          <note>
            Ett exempel från min hemstad Malmö är Seved, där man har gått
            från en situation med stor social oro, hög kriminalitet och utanförskap
            för något decennium sedan till ett lugnare och mer välskött område
            med en högre andel seriösa fastighetsägare och boende som trivs
            mycket bättre. Det här är något som vi kan göra mycket mer av.
            För att sprida den här metoden till fler områden har Boverket
            tidigare i år fått i uppdrag att undersöka hur arbetet med platssamverkan
            kan stärkas.
          </note>
          <note>
            Jag pratar, som ni kanske har märkt, gärna om barn och barnperspektiv,
            så även i den här debatten. Att barnkonventionen blivit till svensk
            lag förpliktar även inom PBL-området. Barns behov behöver finnas
            med i den fysiska planeringen. I dag hamnar sociala värden generellt
            långt ned på prioriteringslistan vid fysisk planering och stadsutveckling.
            Det här vill jag och regeringen ändra på.
          </note>
          <note>
            Vi har därför vidtagit ett antal åtgärder som alla syftar till
            ett större genomslag för barns rättigheter. Boverket har fått
            i uppdrag att ta fram en vägledning om hur FN:s barnkonvention
            kan tillämpas vid fysisk planering. Regeringen har också remitterat
            ett förslag från Boverket som handlar om att ändra lagstiftningen
            inom ramen för plan- och bygglagen, så att kommuner ska kunna
            ställa bindande krav på kvalitet, placering och storlek på friytor
            för lek och utevistelse.
          </note>
          <note>
            Det här är viktigt, eftersom det handlar om vad vi väljer att
            prioritera. Vi vet att barn mår bra av att röra på sig, kunna
            utforska världen och få känna frihet. Vi vet att levande gröna
            utemiljöer och frisk luft är bra för deras hälsa. Vi vet också
            att barn i dag rör på sig alldeles för lite och att deras utrymme
            alltför ofta prioriteras ned. Det håller inte. En stad som är
            bra för såväl 8-åringar som 80-åringar är en stad som är bra för
            alla.
          </note>
          <note>
            En hög byggtakt är viktig. Men det måste vara hållbart också.
            Bygg ‑ och anläggningssektorn står i dag för nära 20 procent av
            de inhems ­ ka klimatutsläppen. Det är en påverkan som i snabb
            takt måste minska. Inom sektorn finns goda insikter i utmaningen,
            och det finns en efterfrågan på tydliga och styrande regler för
            att kunna växla upp takten i omställ ­ ningen. För att svara upp
            mot det här behovet har regeringen nyligen lagt fram en proposition
            om krav på klimatdeklarationer för nya byggnader. Det syftar initialt
            till att redovisa och på det sättet synliggöra byggskedets klimatpåverkan.
          </note>
          <note>
            Redan att mäta kan bidra till att minska klimatpåverkan från
            byggandet. Men framför allt skapar deklarationer förutsättningar
            för att ta nästa steg. Det handlar bland annat om att sätta upp
            gränsvärden för klimatpåverkan utifrån en mer fullständig livscykelanalys.
            Ett sådant förslag är just nu ute på remiss. Avsikten är givetvis
            att styra mot kraftigt minskade utsläpp.
          </note>
          <note>
            Lika viktigt som enskilda byggprojekt och med en påverkan som
            ofta sker över ännu längre tid är planering och utformning av
            hela områden och stadsdelar. Här påverkas allt från resmönster
            till grönytor och utemiljöer. Målet är att nyttja marken effektivt
            och samtidigt skapa attraktiva gestaltade livsmiljöer som möjliggör
            och underlättar för ett fossilfritt samhälle.
          </note>
          <note>
            På det här området har jag nyligen tagit emot ett förslag till
            förändringar av PBL för en ökad transporteffektivitet. Även detta
            handlar om prioriteringar. Den kommer att remitteras inom kort.
          </note>
          <note>
            Fru talman! Sammanfattningsvis är det helt avgörande att hålla
            uppe byggtakten. När vi bygger för framtiden gör vi det både socialt,
            ekonomiskt och ekologiskt hållbart.
          </note>
          <note>
            Anf. 115 ROGER HEDLUND (SD) replik:
          </note>
          <note>
            Fru talman! Regeringens utopiska migrationspolitik som helt saknar
            förankring i verkligheten har skapat en ohållbar situation på
            bostadsmark ­ naden. I den här situationen ställer jag en fråga
            till bostadsminister Märta Stenevi.
          </note>
          <note>
            Med tanke på den migrationspolitik som regeringen står bakom
            är frågan hur man har tänkt att lösa den akuta bostadsbrist som
            finns i dag bland hemlösa, nyanlända, framför allt barnfamiljer
            och framtida nya migranter som regeringen bäddar för ska komma
            till Sverige.
          </note>
          <note>
            Dessa personer står efter flera år i Sverige fortfarande mycket
            långt från bostadsmarknaden. I städer som Malmö och Göteborg erbjuds
            man inte boende mer än en vecka i taget. Dessa grupper kan inte
            förväntas efterfråga någon av alla de nya hyresrätter som byggs
            med investeringsstödet som regeringen gillar att framhäva.
          </note>
          <note>
            Sverigedemokraterna vill strama upp migrationspolitiken och skapa
            förutsättningar för återvandring. Det går inte att fortsätta att
            bedriva regeringens migrationspolitik i Sverige under de förutsättningar
            som vi ser på bostadsmarknaden och arbetsmarknaden och sett till
            integrationsmöjligheter.
          </note>
          <note>
            Fru talman! Hur ska bostadsministern få ihop bostadspolitiken
            med regeringens migrationspolitik?
          </note>
          <note>
            Anf. 116 Statsrådet MÄRTA STENEVI (MP) replik:
          </note>
          <note>
            Fru talman! Vi kan till att börja med konstatera att den främsta
            orsaken till den bostadsbrist vi har är att vi byggde alldeles
            för lite bostäder på 90 ‑ talet och 00-talet och har en enorm
            skuld att bygga i kapp för det.
          </note>
          <note>
            Det andra vi kan konstatera är att vi har stora grupper i samhället
            som har väldigt svårt att efterfråga bostad på den ordinarie marknaden.
            Vi kanske delar ett bekymmer över den situationen, gissningsvis
            med väldigt olika utgångspunkt. Jag är mer orolig för de barn
            som drabbas av bostadsbristen.
          </note>
          <note>
            Vi har en generell bostadspolitik i Sverige. Det innebär att
            vi bygger bostäder som alla ska vilja och kunna efterfråga. Där
            efterfrågekraften brister hjälper vi individen. Vi har däremot
            glapp i den politiken i dag. Det är därför vi har tillsatt utredningen
            om en socialt hållbar bostadspolitik.
          </note>
          <note>
            Det handlar om att till exempel se över hur man kan fördela ansvaret
            mellan stat och kommun och hur vi kan hitta fler verktyg för att
            överbygga glappen mellan våra olika verktyg. Jag ser mycket fram
            emot att ta emot utredningens förslag för att fler ska kunna efterfråga
            en bostad – även de som har en svagare etablering på bostadsmarknaden
            i dag.
          </note>
          <note>
            Anf. 117 ROGER HEDLUND (SD) replik:
          </note>
          <note>
            Fru talman! År 2003 rådde det en balans på bostadsmarknaden i
            Sverige i stort sett. Jag håller inte med om den beskrivning som
            Märta Stenevi gör gällande när bristen i byggandet av bostäder
            påbörjades.
          </note>
          <note>
            Det handlar främst om att regeringen, både den tidigare regeringen
            och nuvarande regering, inte har kunnat följa de ganska tydliga
            siffrorna när det gäller befolkningstillväxt kontra bostadsbyggande.
            Om man bara hade följt de siffrorna och de graferna hade man kanske
            enkelt sett den situation vi i dag hamnat i, fru talman.
          </note>
          <note>
            Det är ganska tydligt med det svar vi nu får höra från Märta
            Stenevi att det inte finns några förslag från regeringen för att
            lösa integrationspolitiken i Sverige. Det gäller framför allt
            behovet av en bostad för att kunna komma ut på arbetsmarknaden
            och i samhället, där förslag helt saknas.
          </note>
          <note>
            Hon hänvisar till en utredning som har påbörjats nu. Det är en
            utredning som jag har svårt att se ska komma med svaren på den
            fråga som jag ställde bostadsminister Märta Stenevi, fru talman.
          </note>
          <note>
            Min fråga var: Hur ska de nyanlända som regeringen planerar för
            få en bostad? Var ska alla de migranter som kommit till Sverige
            – som i dag står långt ifrån bostadsmarknaden och som ingår i
            Socialstyrelsens utredning gällande personer som står långt ifrån
            bostadsmarknaden – bo någonstans?
          </note>
          <note>
            Det var min fråga. Jag fick ett svar om en kommande utredning
            som jag har svårt att se ska komma med svaren för den här gruppen.
            Regeringen har skapat en akut bostadsbrist inte bara för de migranter
            för vilka man har skapat förutsättningar att komma till Sverige
            utan även för en stor del svenskar som står utanför bostadsmarknaden.
            För det kräver jag nu ett svar från regeringen.
          </note>
          <note>
            Anf. 118 Statsrådet MÄRTA STENEVI (MP) replik:
          </note>
          <note>
            Fru talman! Det är i och för sig ingen överraskning att den sverigedemokratiske
            ledamoten lyckas börja diskutera migrationspolitik även när det
            gäller bostäder och planering.
          </note>
          <note>
            Jag tror faktiskt att utredningen kommer att leverera ganska
            mycket svar på hur vi kan stärka efterfrågan även för den som
            har en svag etablering på bostadsmarknaden. Jag ser också att
            vi har många svar på hur vi ska hålla uppe den byggtakt som nu
            är historiskt hög, som vi har hört tidigare.
          </note>
          <note>
            År 2003 hade vi rivit en massa bostäder. År 2003 byggdes det
            i princip inga bostäder alls. Nu bygger vi mer än vad vi har gjort
            på väldigt länge i Sverige. Ett av svaren på varför vi gör det
            är investeringsstödet som har hållit uppe byggtakten även under
            pandemin. Där kan en del av bostäderna gå till sociala kontrakt
            just för den grupp som ledamoten uppenbarligen ömmar så mycket
            för.
          </note>
          <note>
            När det gäller etablering och integration vill jag peka på några
            saker. Jag kan börja med vad vi inte behöver göra för att förstärka
            integrationen. Det är att ekonomiskt diskriminera barn med föräldrar
            födda i andra länder, som Sverigedemokraterna föreslog i sin skuggbudget
            häromdagen. Vad vi däremot behöver är en likvärdig skola med stärkta
            resurser till de barn som behöver mer resurser för att de ska
            klara sin skola och därefter komma i arbete.
          </note>
          <note>
            Vi behöver en stärkt etablering där människor snabbare kommer
            in i arbete och snabbare lär sig svenska. Det gör de inte för
            att de har svårt att klara hyran, svårt att betala sina barns
            fritidsaktiviteter eller svårt att betala för maten i slutet av
            månaden. Det gör de till exempel genom ett intensivår där de kan
            lära sig svenska, ha praktik och samtidigt ha mentorskap.
          </note>
          <note>
            Slutligen behöver vi motverka diskrimineringen på bostadsmarknaden.
            Boverket har fått i uppdrag att se över om det finns en sådan
            och vad man i så fall kan göra åt det.
          </note>
          <note>
            Anf. 119 TREDJE VICE TALMANNEN:
          </note>
          <note>
            Jag påminner om ämnet för överläggningen som är planering och
            byggande.
          </note>
          <note>
            Anf. 120 CARL-OSKAR BOHLIN (M) replik:
          </note>
          <note>
            Fru talman! Tack, statsrådet, för deltagandet i debatten!
          </note>
          <note>
            Jag får börja med att säga det är fint att statsrådet finner
            anledning att framhålla propositionen om privat initiativrätt,
            för den har hennes eget parti varit emot.
          </note>
          <note>
            Den har kommit fram på grund av ett tillkännagivande från riksdagen,
            och mig veterligt har aldrig Miljöpartiet varit förespråkare för
            privat initia ­ tivrätt. Men det är jättebra att statsrådet ändå
            välkomnar reformen – gott så.
          </note>
          <note>
            Min erfarenhet av debatter med miljöpartistiska statsråd är att
            man inte får svar på frågorna om man ställer för många, så jag
            tänkte bara ställa en fråga: Vad avser statsrådet att göra konkret
            för att öka tillgången på byggbar mark i Sverige?
          </note>
          <note>
            Anf. 121 Statsrådet MÄRTA STENEVI (MP) replik:
          </note>
          <note>
            Fru talman! Jag vill börja med att understryka att jag i den
            här debatten företräder regeringen. Jag är här i mitt uppdrag
            som statsråd och inte för att föra fram Miljöpartiets politik.
            Den kan jag gärna debattera med ledamoten vid ett annat tillfälle.
          </note>
          <note>
            När det gäller att öka tillgången till byggbar mark vill jag
            verkligen peka på de samordnade planeringsprocesser som har skett
            till exempel inom ramen för Sverigeförhandlingen och även kring
            den utredning som jag nämnde tidigare i dag – och vars namn jag
            just nu har tappat. Jag får hitta det senare.
          </note>
          <note>
            Detta är ett arbete som vi kommer att utvärdera, och det har
            skapat en stor mängd bostäder på planerad och byggbar mark. Jag
            tror att det finns en stor potential i det här.
          </note>
          <note>
            Det handlar om en ökad planering och en vidareutveckling av den
            re ­ gionala planeringen. Nu har vi en hemställan från Halland
            som Finansdepartementet har att ta ställning till. Min och regeringens
            förhoppning är att fler regioner ska visa intresse för regional
            planering, som kommer att kunna stötta kommunerna i planeringen
            av byggbar mark i regionerna eftersom man också får en tydligare
            koppling till infrastruktursatsningar.
          </note>
          <note>
            Anf. 122 CARL-OSKAR BOHLIN (M) replik:
          </note>
          <note>
            Fru talman! Det där får väl ändå betecknas som vad man brukar
            kalla för ett ickesvar. Sverigeförhandlingen hade väl framför
            allt att göra med finansieringsfrågor.
          </note>
          <note>
            Det jag undrar över är: Hur ska vi kunna få tillgång till mer
            mark att bygga på i det här landet? Som jag nämnde i mitt anförande
            är 97 procent av Sverige inte bebyggt. Men väldigt stora delar
            av Sverige går inte att bygga på, på grund av riksintressen, områdesbestämmelser
            och områdes ­ skydd av olika slag.
          </note>
          <note>
            Min fråga, om jag ska göra den ännu tydligare för att leda statsrådet
            rätt i diskussionen, är: Vilka riksintressen vill statsrådet begränsa?
            Och hur vill statsrådet göra det enklare att till exempel bygga
            i strandnära lägen? Den typen av frågor är det jag vill ha svar
            på när jag undrar hur regeringen avser att öka tillgången på byggbar
            mark i det här landet.
          </note>
          <note>
            Anf. 123 Statsrådet MÄRTA STENEVI (MP) replik:
          </note>
          <note>
            Fru talman! Det är oerhört vänligt av ledamoten att vilja leda
            mig rätt i debatten. Jag vill bara börja med att säga att Sverigeförhandlingen
            genererade 190 000 nya planerade bostäder, så nog gav den nya
            planerade bostäder alltid. Det rekommenderar jag ledamoten att
            läsa på lite om; det är väldigt intressant, och det här gav mycket
            utveckling i städerna.
          </note>
          <note>
            Både riksintressen och strandskydd har, som ledamoten naturligtvis
            är mycket väl medveten om, utretts och remitterats. Vad förslagen
            landar i tänker jag återkomma till vid ett senare tillfälle.
          </note>
          <note>
            Anf. 124 OLA JOHANSSON (C) replik:
          </note>
          <note>
            Fru talman! Tack, Märta Stenevi, för att du är med i vår debatt!
          </note>
          <note>
            Det är fortfarande så att trångboddhet är ett mycket stort problem
            i många områden. Vi har en boendesegregation. Vi har social oro
            i många områden som leder till illegal andrahandsuthyrning och
            andra upplåtelser som gör att människor hamnar i oerhört otrygga
            bostadssituationer.
          </note>
          <note>
            Vi har långa köer till hyresrätter i många städer, kanske uppemot
            10 − 20 år långa köer. Men många hushåll har inte råd att efterfråga
            de bostäder som byggs, och därför ställer man sig inte heller
            i kön.
          </note>
          <note>
            Vi har också behovet av exempelvis skyddade boenden för kvinnor
            som är våldsutsatta och behöver komma bort ifrån sin misshandlande
            make, kanske i en annan kommun.
          </note>
          <note>
            Men det var inte detta jag tänkte tala om!
          </note>
          <note>
            Leif Nysmed nämnde att vi ska bygga samhällen. Vi ska bygga samhällen
            som är robusta, hållbara, klimatsmarta och allt det här. Vi ska
            ha transporter som fungerar så att människor kan ta sig till arbetet
            och så att vi kan exportera våra produkter utomlands och förflytta
            dem inom landet.
          </note>
          <note>
            Sverigeförhandlingen nämndes, och den är såklart möjliggörande.
            Men när det kommer till det här är kommunerna en alltför liten
            nivå att planera på. I ett globalt perspektiv med megaregioner
            behöver vi öka perspektivet, och då har vi nämnt regionplanering.
            Många har talat om det, och jag tänkte att vi skulle uppehålla
            oss vid detta.
          </note>
          <note>
            Centerpartiet vill helst utvärdera reformen med regionplanering
            innan den rullas ut i övriga regioner, som vi också föreslår att
            vi ska göra. Nu finns farhågor från vissa kommuner, som jag kommer
            att återkomma till i nästa replikskifte, om att det kommunala
            självstyret inskränks med den lagstiftning som vi antog och som
            vi alla ställde oss bakom här tidigare.
          </note>
          <note>
            Jag undrar vad Märta Stenevi har för planer när det gäller att
            utvärdera och klargöra detta.
          </note>
          <note>
            Anf. 125 Statsrådet MÄRTA STENEVI (MP) replik:
          </note>
          <note>
            Fru talman! Även om det inte var det ledamoten ville tala om
            ska jag passa på att bemöta detta. Trångboddheten och de långa
            köerna är naturligtvis ett väldigt stort problem för vårt samhälle.
          </note>
          <note>
            Jag vill återigen peka på att vi hoppas på att få ett förslag
            om bostadskö och förturssystem från den utredning som pågår om
            en socialt hållbar bostadsförsörjning. Jag tror att det är väldigt
            viktigt att vi tittar över vilka system vi har och vilka möjligheter
            vi har att tillgå för att fler till exempel ska kunna hitta ett
            permanent boende efter att ha lämnat ett skyddat boende.
          </note>
          <note>
            När det gäller den regionala planeringen har vi som bekant två
            regioner som har det regionala planuppdraget och ytterligare en
            som har gjort en hemställan till Finansdepartementet. Den håller
            på att beredas just nu, och jag har ingen möjlighet att kommentera
            denna hemställan i det här läget annat än att beredning kommer
            att genomföras.
          </note>
          <note>
            Min uppfattning i det här läget är inte att det behöver göras
            en utvärdering, men om vi skulle få starka andra sådana signaler
            ska vi naturligtvis överväga det.
          </note>
          <note>
            Min bild från Stockholm och från Skåne är att den regionala planeringen
            har varit ett starkt stöd för kommunerna när det gäller att kunna
            planera på ett effektivare och bättre sätt. Jag tror att det finns
            stora möjligheter i denna lagstiftning även framåt.
          </note>
          <note>
            Anf. 126 OLA JOHANSSON (C) replik:
          </note>
          <note>
            Fru talman! Det är klart att vi välkomnar Karolina Skogs bostadssociala
            utredning. Men enligt Centerpartiet behövs det mer omfattande
            bostadssociala reformer, och då är inte denna utredning tillräcklig.
            Det är vår uppfattning.
          </note>
          <note>
            För att återgå till regionplanering: Ja, det stämmer att Halland
            är en region som har hemställt till regeringen om att få bilda
            ett regionplane ­ organ. Det är bra. Jag tror att Västra Götaland
            har liknande planer. För inte så länge sedan bestämdes det också
            att region- och kommunalförbund och arbetsmarknadsregioner inte
            får lov att vara regionplaneorgan. Delar av Halland har ju ingått
            i den planeringsnivån tidigare.
          </note>
          <note>
            Nu har det kommit till min kännedom att det trots att Region
            Halland har gått in med denna framställan finns en tveksamhet
            hos några av Hallandskommunerna kring detta. Tveksamheten härrör
            sig just från SKR:s varningar för att regionplaneringslagstiftningen
            inom PBL så som den är formulerad kan riskera att inkräkta på
            det kommunala självstyret. För Centerpartiet är det kommunala
            självstyret, som jag sa i mitt anförande, näst intill en helig
            ko. Och jag vet att det är det för kommunerna också.
          </note>
          <note>
            Däremot är jag ganska övertygad om att samtliga kommuner i Halland
            och på andra håll skulle ha stor nytta av att göra en samordnad
            planering just för att uppnå de här effekterna och kunna hävda
            sig i en megaregion som exempelvis den mellan Hamburg och Oslo,
            som Halland befinner sig mitt i.
          </note>
          <note>
            Därför är det bekymmersamt om regeringen inte lyckas klargöra
            för de kommuner som känner en tveksamhet hur regionplanering ställer
            sig i förhållande till det kommunala självstyret. Jag skulle önska
            att regeringen tog initiativ i detta och att man i samband med
            det tog vara på de erfarenheter som finns från de kommuner som
            redan regionplanerar, nämligen Skåne och Stockholm.
          </note>
          <note>
            Anf. 127 Statsrådet MÄRTA STENEVI (MP) replik:
          </note>
          <note>
            Fru talman! Jag delar ledamotens positiva syn på regional planering.
            Mina erfarenheter från Skåne är att det har underlättat mycket
            för inte minst mindre kommuner att ha en större planeringshorisont.
            Därmed kan de planera bostadsbyggandet på ett effektivare sätt.
            Det ger också en samordning som inte minst näringslivet har stor
            nytta av när man ska planera inom en region.
          </note>
          <note>
            Vi ska givetvis alltid ta farhågor på allvar, men jag ser inte
            i detta läge anledning att göra en formell utredning om detta.
            Däremot ska vi givetvis föra dialog med dem som söker och behandla
            den hemställan som just nu ligger hos Finansdepartementet.
          </note>
          <note>
            Anf. 128 LARRY SÖDER (KD) replik:
          </note>
          <note>
            Fru talman! Jag tackar ministern för deltagande i debatten; det
            är jättebra.
          </note>
          <note>
            Vi verkar vara eniga om att det byggs för lite och att detta
            behöver åtgärdas. Vi verkar också vara överens om att det behövs
            regelförenklingar, och jag håller med ministern när det gäller
            privat initiativrätt.
          </note>
          <note>
            Jag ställer mig också bakom det ministern sa om att asfaltsöknar
            ska byggas bort. Det är inget vi vill ha på fler ställen än nödvändigt.
            Jag vill dock lägga till att jag vill ha bostadsområden som är
            trygga ur både socialt och ekonomiskt perspektiv.
          </note>
          <note>
            Ministern säger att det byggs rätt mycket bostäder, även om det
            byggs för lite, och det som byggs är nästan uteslutande hyresrätter.
            Det byggs nästan inga småhus. Från 2010-talet och framåt har bostadsbyggandet
            ökat, men antalet småhus ligger i princip på samma nivå hela tiden,
            vilket är lite anmärkningsvärt. När det nu byggs fler hyresrätter
            borde det också kunna byggas fler småhus.
          </note>
          <note>
            Sju av tio vill bo i ett eget ägt boende, och jag menar att eget
            ägt boende är både socialt och ekonomiskt mer hållbart och tryggt.
            Det finns heller oftast inga asfaltsöknar i dessa områden. Med
            andra ord borde det ligga i ministerns intresse att det byggs
            fler småhus.
          </note>
          <note>
            Vi har talat om detta förut och att det då behövs tillgång på
            byggbar mark. Min fråga till ministern är därför: Hur tänker ministern
            öka bostadsbyggandet av småhus i Sverige eftersom det ligger helt
            still jämfört med andra typer av bostadsbyggande?
          </note>
          <note>
            Anf. 129 Statsrådet MÄRTA STENEVI (MP) replik:
          </note>
          <note>
            Fru talman! Min absoluta uppfattning är att blandad bebyggelse
            i våra städer ger de bästa möjligheterna för människor att leva
            på ett bra sätt. Då kan man bo i lägenhet i början av sin bostadskarriär
            för att sedan flytta till villa när man har fått mer stabil inkomst
            och kanske bildat familj. När barnen har flugit ut och man kanske
            inte längre är intresserad av stor bostadsyta och trädgård kan
            man växla tillbaka till lägenhet och sedan så småningom till ett
            anpassat boende i takt med att kroppen blir tröttare. För att
            människor inte ska behöva lämna sina trygga områden där de har
            sina vänner, bekanta och grannar behöver vi blandad bebyggelse.
          </note>
          <note>
            Hur kommunerna väljer att planera sin mark är en fråga för dels
            bostadsmarknaden, dels kommunernas självbestämmande över hur man
            vill använda den mark som kommunerna har att förfoga över och
            planera.
          </note>
          <note>
            Man kan fundera på vilken effekt utredningen om att underlätta
            för förstagångsköpare att ta sig in på bostadsmarknaden skulle
            kunna få för efterfrågan på småhus på marknaden och om det kan
            vara ett sätt att underlätta.
          </note>
          <note>
            Planeringen av kommunernas mark är fortfarande en kommunal angelägenhet,
            och även om jag inte skulle kalla det en helig ko, som den centerpartistiske
            ledamoten gjorde, skulle jag nog ändå säga att det är en viktig
            parameter i den svenska förvaltningsmodellen att kommunen planerar
            den fysiska bebyggelsen inom kommunens gränser.
          </note>
          <note>
            Anf. 130 LARRY SÖDER (KD) replik:
          </note>
          <note>
            Fru talman! Jag vet inte hur jag ska tolka svaret. Är ministern
            nöjd med att vi bara bygger 10 000 småhus i Sverige? Tycker inte
            ministern att vi ska stimulera kommunerna att skapa fler småhusområden?
          </note>
          <note>
            Jag har i tidigare debatter sagt att man ska reformera tomträtten
            för att göra den mer attraktiv och förutsägbar och på det sättet
            ge möjlighet att bygga fler småhus. I denna debatt pratade jag
            om att man skulle ge en stimulansbonus till de kommuner som planerar
            byggbar mark för småhus och på det sättet kunna öka småhusbyggandet.
          </note>
          <note>
            När kommuner planerar bostäder gör de en prioriteringsordning,
            och hyresrätter och bostadsrätter kommer först. Småhusplanerna
            kommer längst ned. Om vi ska öka småhusbyggandet måste vi alltså
            öka planeringen i kommunerna. Jag tycker inte att det bara är
            upp till kommunerna. Det är också upp till oss på nationell nivå
            att försöka stimulera detta. Jag håller med om att planmonopolet
            ska ligga på kommunal nivå, men vi måste på något sätt stimulera
            kommunerna.
          </note>
          <note>
            Om man inte på nationell nivå sätter ett mål i siffror för bostadsbyggandet
            kan man heller inte ha aktiviteter som jobbar mot detta mål. Jag
            tycker inte att det räcker att Boverket har en ungefärlig prognos
            för bostadsbyggandet. Det måste tas ett visst ansvar på statlig
            nivå, även om planmonopolet ligger på kommunal nivå. Jag kallar
            det inte heller en helig ko, men det är viktigt för kommunerna.
            Jag tror dock att de också vill vara med och skapa fler småhusområden
            som är trygga både socialt och ekonomiskt, vilket Sverige behöver.
          </note>
          <note>
            Anf. 131 Statsrådet MÄRTA STENEVI (MP) replik:
          </note>
          <note>
            Fru talman! Jag delar uppfattningen att staten ska vara med och
            ta ett ansvar för bostadsbyggandet. Genom investeringsstödet tar
            vi ett tydligt sådant, och även med de lagändringar vi utreder
            och går fram med. Det faktum att vi har ett högre byggande än
            vi har haft på många, många år är också en effekt av att vi har
            tagit detta ansvar och fortsätter att ta det.
          </note>
          <note>
            Att vi skulle ge ekonomiska stimulanser till planering av småhus
            är jag dock inte lika övertygad om. Jag tror att det är mycket
            viktigt att fortsätta med investeringsstödet till hyresrätter
            till rimliga hyror eftersom vi har grupper som står långt från
            bostadsmarknaden och har svårt att ta sig in på den. Det är en
            viktig nyckel för att lösa den problematiken.
          </note>
          <note>
            Förra mandatperioden hade vi en kommunbonus för kommuner som
            planerade och stimulerade byggande. Den var kopplad till flyktingmottagande,
            och jag gissar att det inte är det ledamoten är ute efter i detta
            läge. Jag ser inte att det är aktuellt att införa en sådan i dagsläget.
          </note>
          <note>
            Jag vill dock understryka hur viktigt investeringsstödet har
            varit och hur viktigt ett fortsatt stöd är för att vi ska kunna
            hålla uppe takten på bostadsbyggandet. Nu bygger vi nämligen mer
            än vad befolkningen ökar. Även om jag skulle vilja beta av bostadsskulden
            mycket snabbare och hoppas kunna fortsätta se en ökning är vi
            ändå där vi är nu, och där har vi inte varit på väldigt lång tid.
            Det behöver vi hålla i.
          </note>
          <note>
            Anf. 132 MOMODOU MALCOLM JALLOW (V) replik:
          </note>
          <note>
            Fru talman! Det är glädjande att höra ministern tala varmt om
            hyresrätter. Men det är en sak att prata, en annan att göra.
          </note>
          <note>
            I dagens läge har vi bostadsbrist i hela landet. Det tror jag
            att ministern håller med mig om. Trångboddheten har fått enorma
            konsekvenser under pandemin. Enligt Boverket är det 462 000 hushåll
            som är trångbodda, och 56 000 av dessa har ansträngd boendeekonomi.
          </note>
          <note>
            Vi ser barnperspektivet, som är viktigt och som ministern lyfte
            upp, vilket är glädjande att höra. Men flera barnfamiljer är hemlösa
            i ministerns hemstad Malmö och får bostad en vecka i taget. Det
            är en sak att prata och en annan att visa med handlingskraft vad
            man gör för att stoppa detta.
          </note>
          <note>
            Vi ser kvinnor som är utsatta, som lever i destruktiva förhållanden
            och som inte kan flytta.
          </note>
          <note>
            Vi ser pensionärer som har jobbat i hela sitt liv och som inte
            har någonstans att bo eller som inte kan betala hyran och riskerar
            att bli hemlösa.
          </note>
          <note>
            Vi ser unga och arbetare som inte kan flytta dit där utbildningarna
            och jobben finns.
          </note>
          <note>
            Detta är fakta, oavsett vad man tycker eller säger. Det är ministerns
            regering som styr detta land. Frågan är: Vad gör man? Vi pratar
            om planering och byggande, men det som planeras är att bygga nya
            bostäder vars hyror i vissa fall kommer att vara 50 procent högre
            än nuvarande hyror. Man ska bygga nya bostäder med fri hyressättning,
            det vill säga marknadshyror, vilket gör det omöjligt för alla
            dessa människor och grupper att få någonstans att bo.
          </note>
          <note>
            Jag vill därför fråga: Hur kommer det planerade byggandet av
            nya bostäder med marknadshyror att bidra till att fler låginkomsttagare
            får en egen bostad?
          </note>
          <note>
            Anf. 133 Statsrådet MÄRTA STENEVI (MP) replik:
          </note>
          <note>
            Fru talman! Det är regeringen som styr landet och som har gjort
            det under snart två mandatperioder. Under denna tid har bostadsbyggandet
            ökat väldigt mycket, mer än på mycket länge dessförinnan. Vi bygger
            nu också bostäder med rimliga hyror med hjälp av investeringsstödet.
          </note>
          <note>
            Men: Det är inte i nyproduktionen som de billigaste bostäderna
            finns. Det kommer de aldrig att göra, utan de finns i de befintliga
            bestånden. Det som däremot kan åstadkommas när vi tillför bostäder
            med rimliga hyror är att vi får en förflyttning och att vi frigör
            fler bostäder i det befintliga beståndet, som har lägre hyror.
          </note>
          <note>
            Som ledamoten var inne på i sitt anförande är det viktigt att
            vi renoverar på ett bra sätt och att vi kan använda det energieffektiviseringsstöd
            som nu har aviserats och som jag hoppas ska träda i kraft efter
            sommaren, för att genomföra renoveringar i flerfamiljshus så att
            vi får bra bostäder.
          </note>
          <note>
            Men de billigaste bostäder som vi har i Sverige kommer att finnas
            i det befintliga beståndet. Därför är det viktigt att vi får tillfört
            fler bostäder och fler hyresrätter så att vi kan få en bostadsmarknad
            i balans.
          </note>
          <note>
            Anf. 134 MOMODOU MALCOLM JALLOW (V) replik:
          </note>
          <note>
            Fru talman! Jag sa i mitt anförande att bostadspolitiken i Sverige
            präglas av avsaknaden av bostäder och avsaknaden av politik.
          </note>
          <note>
            Ministern säger att det byggs många hyresrätter och att fler
            ska byggas, men om de hyresrätter som byggs har hyror som i vissa
            fall är 50 procent högre än nuvarande hyror kommer de inte att
            hjälpa de människor som jag nämnde. De kommer inte att hjälpa
            de låginkomsttagare eller pensionärer som räknar kronor och ören
            för att kunna klara sitt liv. De hjälper alltså inte.
          </note>
          <note>
            Frågan är vad ministern kan göra konkret för att de människor
            som jag nämnde – pensionärer, nyanlända och kvinnor som lever
            i destruktiva förhållanden – ska få någonstans att bo, med den
            reform som man hotar med att genomföra? Detta är något som jag
            vet att Miljöpartiet har varit emot. Inför det förra valet gick
            man ut och sa att man inte skulle genomföra det.
          </note>
          <note>
            Jag vill gärna veta: Vad är det som har ändrats? Vad är det som
            gör att man vill genomföra en politik som man vet, utan tvekan,
            kommer att få förödande konsekvenser? Hemlösheten kommer att öka,
            och fler kvinnor kommer att hamna i situationer där de inte kan
            flytta, bli självständiga eller bo i en egen lägenhet därför att
            de inte kommer att ha råd med de nya lägenheter som ska byggas.
          </note>
          <note>
            Frågan är, med tanke på att ministern också är ansvarig för jämställdhet
            och integrationsfrågor: Vi ser att segregationen ökar. I takt
            med de ökande klassklyftorna ser vi att också bostadssegregationen
            har ökat mycket. Olika grupper lever åtskilda i olika bostadsområden.
            Skillnaderna mellan områdena är ofta mycket stora vad gäller både
            inkomst, utbildningsnivå, hälsa och förväntad livslängd. Hur kommer
            reformen med marknadshyror att hjälpa oss att bli av med den segregation
            som vi ser i dag?
          </note>
          <note>
            Anf. 135 Statsrådet MÄRTA STENEVI (MP) replik:
          </note>
          <note>
            Fru talman! Jag vill börja med att säga att det inte finns någon
            reform där marknadshyror föreslås. Jag antar att det som ledamoten
            syftar på är den fria hyressättningen vid nyproduktion. Det är
            en utredning som har i uppgift att föreslå en modell för fri hyressättning
            för nybyggda lägenheter. Den nya modellen syftar till att bidra
            till en långsiktigt välfungerande hyresmarknad och ett effektivt
            utnyttjande av nybyggda lägenheter.
          </note>
          <note>
            Det ska finnas ett välavvägt skydd för hyresgäster enligt direktivet,
            och i det ingår att det ska finnas en trygghet i boendet. Det
            ska också föreslås hur uppgifter om hyresnivåer kan göras mer
            lättillgängliga, vilket ökar transparensen på hyresmarknaden.
          </note>
          <note>
            Befintliga lägenheter påverkas över huvud taget inte av modellen.
            Detta ska vi vara väldigt tydliga med. Befintliga lägenheter påverkas
            inte av den reform som föreslås, oavsett vad man kommer fram till.
            Nu bereds detta på Justitiedepartementet. Det ligger inte under
            min portfölj, så jag får be att få återkomma när vi vet vad som
            kommer ut av det hela. Men jag tycker att detta ska vara väldigt
            tydligt.
          </note>
          <note>
            Vad som däremot ger rimliga och lägre hyror är investeringsstöden
            och de möjligheter vi har genom detta stöd att avsätta bostäder
            för sociala kon ­ trakt. Dessa kan kommuner välja att vika för
            till exempel kvinnor som behöver lämna ett destruktivt förhållande,
            nyanlända med svag etablering på bostadsmarknaden eller studenter.
          </note>
          <note>
            Vad vi mer behöver är att se vad som kommer ut av den utredning
            som handlar om bostadsbidraget, för det är ett viktig verktyg
            för oss i den generella bostadspolitiken och i den generella välfärdspolitiken.
            Vad vi ock ­ så behöver se på är fördelningen av ansvar mellan
            stat och kommun och vilka verktyg man kan hitta, till exempel
            inom bostadsförmedlingarna och förturssystemen, för att lösa just
            de problem som ledamoten pekar på.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 april.)
          </note>
          <note>
            § 17 Hushållningen med mark- och vattenområden
          </note>
          <note>
            Civilutskottets betänkande 2020/21:CU14
          </note>
          <note>
            Hushållningen med mark- och vattenområden
          </note>
          <note>
            föredrogs.
          </note>
          <note>
            Anf. 136 JOAKIM JÄRREBRING (S):
          </note>
          <note>
            F ru talman! Jag vill börja med att yrka bifall till vår reservation
            1 6 och till utskottets förslag i civilutskottets betänkande CU14
            i övrigt.
          </note>
          <note>
            Under rubriken Hushållning en med mark - och vattenområden diskute
            ­ ra r vi de motioner som berör allt från riksintressen , behovet
            av bostäder, skyddet av brukningsvärd jordbruksmark, va -frågor
            och skyddet av vatten ­ områden till förutsättningarna för att
            bedriva vattenverksamhet.
          </note>
          <note>
            Under denna mandatperiod har vi redan haft debatt om de fl esta
            av de frågor som vi även i dag debatterar. Jag kommer därför att
            fokusera på det förslag till tillkännagivande som finns i betänkandet.
            Men låt mig börja med att sätta in frågan i ett viktigt politiskt
            sammanhang, nämligen maktfördelningen i vårt samhälle.
          </note>
          <note>
            Den socialdemokratiska samhällsmodellen handlar om att forma
            ett samhälle grundat på demokratins ideal och alla människors
            lika värde och lika rätt. I detta ligger en självklar uppgift
            att åstadkomma en maktbalans mellan olika intressen.
          </note>
          <note>
            Ägande av kapital är en oerhörd maktfaktor i alla sammanhang
            . D et är också så att utvecklingen i världen och inte minst i
            Sverige inneb är att ägandet blir allt mer koncentrera t till
            några få individer och att det därmed blir en ökad maktkoncentration.
          </note>
          <note>
            Det demokratiska samhället är den enda kraft som kan utgöra en
            verklig motvikt till den ekonomiska eliten . Med demokratiska
            beslut kan politiken förändra maktförhållandena och utjämna de
            ekonomiska klyftorna. Varför poängterar jag då detta, fru talman?
            Jo, i dag ska vi nämligen diskutera ett förslag om tillkännagivande
            från de partier som politiskt står till höger om S ocialdemokraterna.
            De 60 procent av ledamöterna i denna kammare som förväntas stödja
            tillkännagivandet vill att en enskild individ ska ha rätt att
            vägra att ansluta sig till kommunalt vatten och avloppssystem.
            Det kan vid första anblicken låta sympatiskt, att man får bestämma
            själv – jag vet. Men låt mig återkomma till varför detta är problematiskt.
          </note>
          <note>
            Först vill jag påpeka att kraven på kommunal utbyggnad av vatten
            och avlopp vid byggnation på landsbygden är ett stort och kostsamt
            hinder för att vi ska kunna låta hela landet leva. Det finns en
            målkonflikt i nuvarande lagstiftning mellan kommunens ansvar att
            skydda människors hälsa och miljö och behovet av fler bostäder.
          </note>
          <note>
            Regeringen har meddelat riksdagen att det kommer ett lagförslag
            baserat på förslagen i utredningen Vägar till hållbara vattentjänster
            redan nu under våren. Förslagen i utredningen handlar om att ge
            kommunerna möjlighet att göra en bedömning av behoven av allmänna
            vattentjänster och om det finns möjligheter att på annat sätt
            uppnå ett motsvarande skydd för människors hälsa och miljö.
          </note>
          <note>
            Vi socialdemokrater ser mycket positivt på förslaget om ökad
            flexibilitet för kommunerna när man planerar förtätning och bebyggelse
            på landsbygden.
          </note>
          <note>
            Fru talman! Jag ska nu gå över till högermajoritetens förslag.
            Deras förslag innebär att även när kommunen konstaterar att det
            inte finns möjligheter att på annat sätt uppnå motsvarande skydd
            för människors hälsa och miljö, och en utbyggnad av allmänna vattentjänster
            därmed är det enda möjliga, ska en enskild fastighetsägare kunna
            vägra att ansluta sig till det kommunala va-systemet.
          </note>
          <note>
            Vad blir då konsekvenserna av en sådan rättsordning? Dels kommer
            det att negativt påverka Sveriges möjligheter att klara kraven
            i vattendirektivet, dels blir de ekonomiska stordriftsfördelarna
            med kommunalt va negativt påverkade då färre är med och delar
            på kostnaderna. Men framför allt kommer skyddet för människors
            hälsa och miljö otvetydigt att försämras.
          </note>
          <note>
            Jag ska gå tillbaka till maktfrågan, eftersom det är där konflikten
            mellan vänster och höger i politiken blir så tydlig. Där partierna
            till vänster vill stärka demokratin för att utgöra en relevant
            maktfaktor till den makt ägande av kapital för med sig sätter
            högerpartierna alltid kapitalägandets makt i första rummet. Att
            göra som högermajoriteten vill, alltså genomföra lagförändringar
            som minskar den demokratiska makten och stärker makten för den
            enskilde när vi så tydligt under de senaste 30 åren sett en kraftig
            maktförskjutning till ägandets fördel på demokratins bekostnad,
            tycker jag är problematiskt.
          </note>
          <note>
            I en rättsstat ska den enskilde självklart ha ett starkt skydd
            mot staten för att en totalitär utveckling ska förhindras. Det
            är lika centralt för en demokratisk maktbalans. Men i denna fråga
            handlar det så tydligt om en målkonflikt mellan den enskildes
            intresse av att själv få bestämma och det allmännas intresse att
            skydda alla människors hälsa och miljö.
          </note>
          <note>
            Detta är ett tydligt exempel på när ideologiska skygglappar får
            politiker att fatta irrationella beslut som sätter den enskildes
            rätt att bestämma före alla andra människors hälsa och miljö.
            Det är en oroväckande utveckling, och jag beklagar verkligen detta.
          </note>
          <note>
            Anf. 137 LARS BECKMAN (M):
          </note>
          <note>
            Fru talman! Man märker att det börja närma sig första maj – klasskampen
            sjuder i kammaren. Och man undrar i vilken familj Centerpartiet
            egentligen har hamnat. Men det får vi väl höra så småningom.
          </note>
          <note>
            Fru talman! Vattenfrågor är väldigt viktiga. Den 27 april var
            det faktiskt ett litet jubileum. Då var det 160 år sedan som Stockholm
            fick sin första vattenförsörjningsledning. Stockholm Vatten har
            en väldigt bra beskrivning av hur detta gick till i Stockholm.
          </note>
          <note>
            Man ville ha en allmän vattenledning. Man utredde frågan. I juni
            1853 överlämnade man ett förslag med ritningar på hela systemet
            omfattande rörnät, pumpar, filter, bassänger och reservoar. Och
            så hittade man en bra plats för det. Då kan vi tänka oss att alla
            skulle ha jublat, fru talman. Tänk att få färskvatten ! Men så
            var det inte. Utredningen presenterades av en kommitté.
          </note>
          <note>
            Stockholm Vatten skriver: När detta var gjort fattades under
            1855 beslutet att ledningen skulle byggas. Men motståndet i staden
            mot en vattenledning var fortfarande starkt, och protesterna lät
            inte dröja. Beslutet överklagades ända upp till kungen. Men klagomålet
            avslogs. Tre år senare var det kunglig invigning, och på den vägen
            är det. Ibland känns det som att vatten- och avloppsfrågor är
            tidlösa, fru talman.
          </note>
          <note>
            Det stämmer som Joakim Järrebring sa, att det finns ett tillkännagiv
            ­ ande. En majoritet i Sveriges riksdag värnar fastighetsägarna
            som inte ska behöva ansluta sig till ett kommunalt va-nät om de
            har ett fungerande enskilt avlopp. Jag noterar att ledamoten från
            Socialdemokraterna sannolikt aldrig har sett Kalla fakta på TV4.
            Det var program som handlade just om personer och fastighetsägare
            som tvingades att ansluta sig.
          </note>
          <note>
            Det är väldigt dyrt att ansluta sig. Man har ett fungerande va-nät,
            och man har ett system som man är nöjd med. Då blev det en väldigt
            hög kostnad. Majoriteten här i Sveriges riksdag värnar demokratin
            och äganderätten och att den enskilde ska skyddas från dessa delar.
          </note>
          <note>
            Vatten är väldigt viktigt, fru talman. Tyvärr är det väldigt
            få politiker som går till val på att man ska renovera va-nätet.
            Ganska ofta är det tvärt ­ om : M an säger att man ska bygga nya
            ishallar, nya idrottsarenor eller göra någonting annat som väljarna
            tycker är viktigt.
          </note>
          <note>
            Men det betyder, fru talman, att det finns en underhållsskuld
            på va ‑ näten i Sverige som enligt vissa beräkningar rör sig om
            800 miljarder kronor. Vi ser hur det oftare och oftare blir allvarliga
            vattenläckor.
          </note>
          <note>
            Därför tycker vi moderater att kommunerna ska kunna säkerställa
            tillgången till dricksvatten och ha en planering för det. Man
            ska inventera och säkerställa reservvattentäkter, och man ska
            ha planer. Kommunerna behöver planera för en prioritering av dricksvattenförsörjningen
            utifrån geografiska och faktiska förhållanden i den egna kommunen.
            Detta tror jag är mycket viktigt – faktiskt extremt viktigt.
          </note>
          <note>
            Fru talman! En annan viktig fråga här handlar om de småskaliga
            vattenkraftverken som finns runt om i Sverige. De är viktiga av
            många olika anledningar. Men låt oss leka med tanken att det blir
            en ofredssituation. Vad händer om det blir problem med strömförsörjningen
            i Sverige? Vad händer om vi inte har stamnät som fungerar? Då
            kan det betyda att de småskaliga vattenkraftverken har en väldigt
            stor betydelse. Det är också en äganderätt, fru talman. Den som
            äger de småskaliga vattenkraftverken utsätts nu i många fall för,
            som de själva upplever det, övergrepp från staten. Kraven blir
            så orimliga att det bara slutar med att man helt enkelt måste
            riva dem. Det är inte bra.
          </note>
          <note>
            Som sagt var: Vatten- och avloppsfrågor är tidlösa. Det är mycket
            viktigt att kommunerna planerar för detta. Och detta tillkännagivande
            stärker fastighetsägarna, vilket vi tycker är bra.
          </note>
          <note>
            Anf. 138 ROGER HEDLUND (SD):
          </note>
          <note>
            Fru talman! När det gäller utbyggnad av det kommunala vatten-
            och avloppsnätet är det oerhört viktigt att det finns en framförhållning
            i planeringen. Fastighetsägare ska på lång sikt kunna veta vad
            som planeras för deras område och vilka framtida kostnader som
            eventuellt kan dyka upp. En investering i egen vatten- och avloppsanläggning
            handlar om stora pengar, och därför är det viktigt med framförhållningen.
          </note>
          <note>
            Lagen om allmänna vattentjänster är i dag väldigt stelbent. Den
            innebär långtgående skyldigheter för kommunen att tillhandahålla
            utbyggda kommunala va-nät. Samtidigt innebär det en stor kostnad
            för kommuner att bygga ut de kommunala vattennäten, vilket innebär
            att vissa kommuner ibland hämmas i sin bostadsutveckling eftersom
            man avstår från att planera nya bebyggelser. Ny planerad bebyggelse
            innebär ju stora kostnader för kommunen, men det kan också drabba
            dem som redan i dag har bostäder i dessa områden. Att boende ordnar
            egna godkända småskaliga vatten ‑ och avloppsnät, i stället för
            att man bygger ut det kommunala vattennätet, skulle vara en mycket
            billigare modell för både kommunen och de enskilda.
          </note>
          <note>
            Därför välkomnar vi förslagen i det betänkande som heter just
            Vägar till hållbara vattentjänster . Det är förslag som innebär
            en ökad flexibilitet i lagstiftningen för kommunerna. De ger kommunerna
            en flexibilitet i bedömningen av när man ska bygga ut de kommunala
            vattennäten. De skapar också möjligheten till frivilliga gemensamhetsanläggningar
            i stället för att man bygger ut kommunala vatten- och avloppsnät.
            Ett annat förslag som läggs fram är att en majoritet av en befolkning
            i mindre samlad bebyggelse bör ges möjlighet att själva bestämma
            om de ska ansluta sig till det kommunala va-nätet eller inte.
            Sverigedemokraterna ser väldigt positivt på de förslag som läggs
            fram i det här betänkandet.
          </note>
          <note>
            Dessutom behöver enskilda hushåll i dag ett bättre skydd mot
            tvångsinlösningar av redan godkända vatten- och avloppsnät. Med
            dagens lagstiftning har kommunerna rätt att lösa in befintliga
            vatten- och avloppsanordningar – avloppsanordningar som det har
            kostat väldigt mycket att införskaffa – vid en utbyggnad av det
            kommunala vatten- och avloppsnätet. Vi motsätter oss den stelbenta
            lagstiftningen.
          </note>
          <note>
            Det som också är tragiskt i situationen är att regeringen nu
            har skjutit upp de aviserade propositionerna på det här området
            två gånger. Det är därför oerhört viktigt att regeringen snarast
            återkommer till riksdagen med en proposition på området, för att
            de enskilda fastigheterna i Sverige i dag ska ges ett bättre skydd.
            Det är därför bra att utskottet nu vill uppmana regeringen att
            skyndsamt vidta åtgärder för att enskilda avlopp som uppfyller
            gällande miljö- och hälsokrav inte ska tvingas anslutas till det
            kommunala vattennätet.
          </note>
          <note>
            Fru talman! Med de orden yrkar jag bifall till reservation 17.
          </note>
          <note>
            Anf. 139 LARS BECKMAN (M) replik:
          </note>
          <note>
            Fru talman! Först skulle jag vilja yrka bifall till reservation
            1. Det borde jag ha gjort redan i mitt anförande, men nu har jag
            gjort det.
          </note>
          <note>
            Jag skulle vilja veta Sverigedemokraternas syn på småskalig vattenkraft.
            Tidigare har ni varit med oss i den frågan, Roger Hedlund, men
            jag noterar nu att ni inte är det längre. Vi har i alla fall ingen
            gemensam reser ­ vation. Jag skulle alltså vilja veta hur Sverigedemokraterna
            ser på småskalig vattenkraft i Sverige och på vikten av att värna
            den.
          </note>
          <note>
            Anf. 140 ROGER HEDLUND (SD) replik:
          </note>
          <note>
            Fru talman! Tack för din fråga, Lars Beckman!
          </note>
          <note>
            Jag vet inte riktigt hur du har kommit fram till uppfattningen
            att vi inte längre står bakom det vi tidigare har ställt oss bakom.
            Den småskaliga vattenkraften är någonting som Sverigedemokraterna
            har argumenterat för, debatterat för och stridit för under en
            längre tid, och det är inget vi har ändrat åsikt kring. Vi anser
            fortfarande att den småskaliga vattenkraften är någonting som
            ska värnas och att man ska skapa fortsatta förutsättningar för
            att den ska kunna bedrivas i Sverige i dag. De hinder som i dag
            finns för den småskaliga vattenkraften ska tas bort för att den
            ska kunna fortsätta att bedrivas i mindre skala.
          </note>
          <note>
            Anf. 141 LARS BECKMAN (M) replik:
          </note>
          <note>
            Fru talman! Anledningen till att jag ställer frågan är naturligtvis
            att ni inte slöt upp bakom den gemensamma reservation som Moderaterna,
            Centern och Kristdemokraterna har, Roger Hedlund. Det är klart
            att man av det kan få uppfattningen att ni har bytt position,
            för hade ni anslutit er till vår reservation hade vi haft större
            möjligheter att här i riksdagen skicka en viktig signal till regeringen
            om småskalig vattenkrafts betydelse.
          </note>
          <note>
            Anf. 142 ROGER HEDLUND (SD) replik:
          </note>
          <note>
            Fru talman! Precis som ledamoten nämnde i sitt anförande har
            vi ju tidigare föreslagit tillkännagivanden som har varit väldigt
            tydliga i den här frågan. Vi har också sett att det har gett stor
            effekt att vi har haft gemensamma uttalanden. Vårt ställningstagande
            har inte förändrats över huvud taget, utan man kan se Sverigedemokraterna
            som ett fortsatt starkt stöd i den här frågan. Vi är såklart villiga
            att på alla sätt och vis samverka med andra partier för att fortsatt
            driva den här viktiga frågan framåt.
          </note>
          <note>
            Anf. 143 OLA JOHANSSON (C):
          </note>
          <note>
            Fru talman! Dricksvattnet i Sverige håller alltjämt hög kvalitet
            på de flesta håll . Under några veckor på sommaren kan bevattningsförbud
            behöva påkallas, och för några somrar sedan fanns det en oro över
            låga grundvattennivåer och att en del vattenmagasin riskerade
            att sina. Men utöver att få gula gräsmattor är det få svenskar
            som ännu har påverkats av den vattenbrist som nu hotar oss.
          </note>
          <note>
            Det betyder inte att vi kan slösa på vatten – tvärtom måste detta
            vårt viktigaste livsmedel värnas för kommande generationer. På
            hushållsnivå kan relativt enkla åtgärder vidtas som bidrar till
            en mer effektiv vattenförbrukning. Centerpartiet vill att det
            sätts högre standarder för utformningen av produkter redan i tillverkningsfasen
            genom skarpare ekodesignkrav. Vi vill se krav på att bland annat
            toaletter, duschar och blandare ska vara vattensnåla. Toaletter
            som är snålspolande eller använder så kallat gråvatten, det vill
            säga vatten från bad, disk och tvätt, är redan vanligt förekommande,
            och studier visar att vattenförbrukningen i ett hushåll kan minska
            med upp till 50 procent med hjälp av rätt åtgärder.
          </note>
          <note>
            Fru talman! De svenska va-systemen är föråldrade och behöver
            klimatanpassas till extremt väder i framtiden och till grundvattennivåer
            som har minskat. Spår av kemikalier, läkemedel och mikroplaster
            är också mer vanligt förekommande i dricksvattnet nu än tidigare.
          </note>
          <note>
            Branschorganisationen Svenskt Vatten anger att vi i dagsläget
            investerar cirka 16 miljarder kronor årligen i va-systemen, men
            man menar att den summan kommer att behöva ökas till 23 miljarder
            per år under en tjugoårsperiod för att täcka alla framtida investeringsbehov.
            Utbyggnaden av va i form av nya ledningar och rör till bland annat
            nya bostadsområden och stadsdelar utgör nästan en tredjedel av
            de här investeringsbehoven. Därutöver står klimatanpassningsåtgärder
            och åtgärder för att utrusta reningsverken med den senaste tekniken
            för en mindre, men viktig, del av de nödvändiga framtida investeringarna.
          </note>
          <note>
            Särskilt påverkade av ekonomin, fru talman, blir kommuner i glesbygdsområden
            som har låg befolkningstäthet och stora avstånd då det blir färre
            betalande per meter ledning och högre kostnader per hushåll som
            ansluts till reningsverken.
          </note>
          <note>
            I dagsläget får kommuner inte ta ut en högre vattentaxa än vad
            som behövs för att täcka löpande underhåll, och de får heller
            inte fondera medel för framtida investeringar. Det innebär att
            många kommuner har kraftigt begränsade resurser att uppgradera
            sitt va-system med.
          </note>
          <note>
            Det behövs således ytterligare resurser för framtida investeringar
            och klimatanpassningsåtgärder. Det finns olika varianter på hur
            dessa medel kan gå till investeringar, och detta är något som
            vi vill se utrett. Priset på vatten skulle som styrmedel också
            kunna leda till ett ökat incitament att välja vattensnåla produkter
            vid renoveringar och ombyggnationer, som jag nämnt tidigare.
          </note>
          <note>
            Det finns också anledning att se över möjligheten att tillåta
            extern finansiering av va-infrastrukturen för att råda bot på
            bristen på investeringskapital. Såväl pensionskapital som privata
            investerare som söker långsiktiga investeringar med lång och trygg
            avkastning skulle kunna utgöra lämpliga samarbetspartner, men
            detta kräver lagändringar och en förändrad syn på offentlig-privat
            samverkan i Sverige.
          </note>
          <note>
            Många va-organisationer runt om i landet är dessutom alldeles
            för små för att kunna locka och utveckla personal med modern kunskap
            och spetskompetens. Jag talar här om de mindre kommunerna, fru
            talman. Det kan vara särskilt angeläget att se hur flera små och
            glesbefolkade kommuner kan gå samman kring en gemensam va-organisation
            eller samfinansiering. Byråkratiska hinder som försvårar detta
            bör ses över och undanröjas.
          </note>
          <note>
            Fru talman! I tider av kris behövs en god och hög beredskap,
            inte minst i jordbruket, som är beroende av säker tillgång till
            rent vatten. Grundvattennivåerna, som på senare år har varit mycket
            låga sommartid, måste långsiktigt höjas.
          </note>
          <note>
            I landskapet finns det också stora möjligheter att använda vattnet
            effek ­ tivare. Vi ser ett behov av översyn av dagens vattenlagstiftning
            så att den inte bara anpassas till att leda bort vatten utan även
            till att samla upp vatten. Det kan till exempel handla om att
            anlägga bevattningsdammar och kombidammar av olika slag.
          </note>
          <note>
            En ofta omtalad källa till övergödning är enskilda avlopp som
            är gamla, inte minst i kust- och sjönära områden. Det är viktigt
            att näringsläckaget från dessa minskar. I dagsläget menar vi från
            Centerpartiet dock att styr ­ medlen inte är optimalt utformade
            för detta syfte, eftersom de leder till orimligt dyra och höga
            krav på enskilda fastighetsägare. I stället för tvångsanslutningar
            till det kommunala va-systemet, som har varit det dominerande
            tillvägagångssättet, förespråkar vi fler kostnadseffektiva och
            flexibla åtgärder där miljönyttan är det vägledande kriteriet
            – därav vårt bifall till utskottets förslag i den delen och vårt
            avslag på reservationerna från Socialdemokraterna med flera.
          </note>
          <note>
            Det finns inget motsatsförhållande mellan miljövänliga åtgärder
            och enskilda lösningar för va. En tänkbar lösning är att uppmuntra
            till samfälligheter där flera fastighetsägare går ihop om en lokalt
            utformad kollektiv lösning.
          </note>
          <note>
            För Centerpartiet är det viktigt att den svenska vattenlagstiftningen
            ses över. Jag yrkar därför bifall till reservation 13, om vattenförsörjning
            och vattenförvaltning.
          </note>
          <note>
            Utöver detta finns det ytterligare fem reservationer som vi givetvis
            ställer oss bakom. Bland dem vill jag avslutningsvis särskilt
            nämna skyddet av värdefull åkermark samt prövning av småskalig
            vattenkraft.
          </note>
          <note>
            I kristider är det förutom dricksvatten två saker som är livsavgörande:
            tillgången på livsmedel från en inhemsk odling och vår elförsörjning.
            De småskaliga vattenkraftverken står visserligen för en försumbar
            del av detta, men om flera av dessa tas ur bruk riskerar vi både
            att mista den el som produceras och att åtgärder som ska vidtas
            för att återskapa vandringsvägar för fisk aldrig vidtas. Centerpartiet
            anser fortfarande att prövningen av vattenverksamheten behöver
            förenklas, och här finns det som sagt en gemensam reservation.
          </note>
          <note>
            Åkermark som bebyggts kommer aldrig att kunna återskapas. Därför
            behöver ytterligare skydd av brukningsvärd åkermark utredas. I
            en sådan utredning kan det tydliggöras hur kommuner ska definiera
            ett väsentligt samhällsintresse och vilka förtydliganden som behöver
            göras för att ett skydd mot exploatering av åkermark ska kunna
            tillämpas.
          </note>
          <note>
            Anf. 144 LARRY SÖDER (KD):
          </note>
          <note>
            Fru talman! Det finns ju saker som vi förväntar oss bara fungerar.
            Vi förväntar oss att vi kan gå till affären och handla mat. Vi
            förväntar oss att vi får elektricitet när vi trycker på knappen.
            Vi förväntar oss också att dricksvatten finns i kranen. Detta
            är någonting som inte fungerar helt automatiskt, utan man måste
            ha va-ledningar och andra delar som fungerar för att det faktiskt
            ska vara så.
          </note>
          <note>
            Flera ledamöter har tidigare varit inne på den va-skuld som vi
            har och som vi på något sätt måste hantera. På nationell nivå
            kan man väl säga att det sammanlagt handlar om flera miljarder.
            Vi måste hitta någon typ av finansiering för detta framöver. Jag
            tycker att Ola Johansson var föredömlig i sin beskrivning av att
            detta kan göras på lite olika sätt.
          </note>
          <note>
            Man kan också vara lite innovativ, men vi kan konstatera att
            de regler som vi har i dag för kommunalt va betyder att man inte
            kan lägga pengar på hög särskilt länge för att reinvestera i verksamheten.
            Kommunernas förutsättningar måste i så fall på något sätt förändras
            så att man kan investera i va för att kunna reinvestera i de ledningar
            som finns.
          </note>
          <note>
            Jag tror att det finns många olika sätt att göra detta på. Jag
            tror också att andra intressenter kan vara med och ta en del av
            investeringskostnaden. Jag tror dock att det viktigaste är att
            vi börjar diskutera detta. Gör vi inte det kommer den här skulden
            att öka alltmer, och vi kommer att få större problem med att lösa
            den framgent. En kostnad försvinner inte, utan den ökar hela tiden
            om man inte gör någonting åt den.
          </note>
          <note>
            Hittills har jag talat om kommunala va-verksamheter. Vi har också
            ett betänkande, och där har vi ett tillkännagivande med anledning
            av motionsyrkanden om anslutning till kommunalt vatten och avlopp.
            Det är synd att regeringspartierna inte är kvar; jag tycker att
            det skulle ha varit ganska intressant att diskutera äganderätten
            och den demokratiska möjligheten att säga nej till någonting när
            man faktiskt uppfyller miljö- och hälsokraven, när man faktiskt
            äger marken och när det faktiskt är den enskilde som står för
            kostnaden. Tycker regeringspartierna att det demokratiskt är rätt
            att man helt plötsligt blir tvingad att betala någonting som man
            uppenbarligen inte behöver om man klarar av miljö- och hälsokraven?
          </note>
          <note>
            Men för regeringspartierna, eller för Socialdemokraterna, som
            tyvärr har lämnat kammaren, är det tydligen viktigare att kunna
            pådyvla människor en kostnad på flera hundra tusen än att människor
            som har en markbit har möjlighet att klara av de krav som finns
            på annat sätt än genom att lägga ut en stor summa för kommunalt
            va.
          </note>
          <note>
            Det är väldigt synd att man inte tar en debatt kring äganderätten,
            för jag tror att den är viktig i sammanhanget.
          </note>
          <note>
            Regeringen har ju lämnat in en propositionsförteckning för 2020/21
            där man aviserat att det ska komma en proposition om vägar till
            hållbara vattentjänster. Man har även tidigare talat om att den
            ska komma, men likt tidigare har den försenats. Detta betyder
            att den inte kommer under denna vår, men förhoppningsvis kommer
            den under hösten.
          </note>
          <note>
            Jag tycker att det är beklagligt för oss som partier och politiker
            att vi inte kan få den till stånd och diskutera den. Jag tror
            dock att det är ännu viktigare för de kommuner som faktiskt går
            och väntar på en sådan proposition och för de enskilda människor
            som går och väntar på den. Vi kan tycka att det är lite tråkigt,
            men för människor och kommuner handlar det om ganska mycket pengar.
          </note>
          <note>
            I propositionen föreslår man en ändring i vattentjänstlagen som
            innebär att kommuner ska lägga ett större fokus på att bedöma
            behovet av vattentjänster. Det föreslås att kommuner ska utreda
            om det finns en möjlighet att på ett annat sätt än med en allmän
            va-anläggning uppnå ett motsvarande skydd för människors hälsa
            och miljö, vilket skulle öppna en möjlighet att i befintlig bebyggelse
            åtgärda bristfälliga enskilda anläggningar i stället för att bygga
            ut allmänt va.
          </note>
          <note>
            Detta tycker jag är ganska bra. Det finns många olika delar i
            kommuner där det faktiskt skulle vara behjälpligt, om man också
            vill bygga nytt, att man kan ha enskilda va-lösningar i stället
            för att bygga ut kommunalt va, som kanske blir mycket dyrare utan
            att vara bättre för miljön.
          </note>
          <note>
            Jag tycker att det är oerhört frustrerande att regeringen inte
            mäktar med att lägga fram ett förslag till riksdagen. Det skulle
            göra många småhus ­ ägare glada och ta problemet dit där det ska
            vara – klarar man miljökraven eller inte? Man ska inte tvingas
            in i kommunalt va. Kostnaderna är betyd ­ ande. Man kan klara
            det på andra sätt, som i många fall är betydligt bättre för miljön.
          </note>
          <note>
            Jag anser även att en fastighetsägare som måste ansluta sitt
            enskilda avlopp – det kan finnas sådana som faktiskt vill ansluta
            sitt enskilda avlopp till det kommunala nätet – inte ska behöva
            betala anslutningsavgiften till kommunen förrän avloppet verkligen
            har kopplats upp mot nätet. Det finns faktiskt sådana som inte
            klarar miljökraven, och då ska de kopplas in till det kommunala
            va-nätet. Men man ska inte betala en tjänst innan man använder
            den. Det tycker jag är ganska rimligt. Detta skulle skapa större
            trygghet för den enskilde. Om en fastighetsägare vill ansluta
            vid en senare tidpunkt borde anslutningsavgiften även kunna justeras
            utifrån KPI-utvecklingen, så att kommunen inte förlorar en värdeutveckling.
          </note>
          <note>
            Dessutom borde kommunerna bli bättre på att informera fastighets
            ­ ägarna om att de har rätt att dela upp betalningarna på en tioårsperiod.
            Man behöver faktiskt inte betala anslutningsavgiften direkt, utan
            man kan dela upp den.
          </note>
          <note>
            Det är en tung investering för den enskilde att investera i ett
            nytt enskilt avlopp, och det är få som tror att en sådan tung
            investering bara har en livslängd på 10 år. 20 år är mer praktiskt
            rimligt och bör även användas så att fastighetsägarnas investering
            inte slängs i sjön. Jag tror nämligen att vår regering har ett
            perspektiv på detta, och det är att det ska vara ett kommunalt
            sätt eller inget sätt. Jag tror att fastighetsägarna måste ha
            ett större ansvar och större möjlighet, och det är de som tar
            kostnaden.
          </note>
          <note>
            Jag yrkar bifall till reservation 20.
          </note>
          <note>
            Anf. 145 MALIN DANIELSSON (L):
          </note>
          <note>
            Fru talman! Förutom det tillkännagivande som utskottet riktar
            till regeringen angående att fastighetsägare som har ett enskilt
            avlopp som uppfyller gällande miljö- och hälsokrav inte ska tvingas
            att ansluta sig till kommunalt va, som vi i Liberalerna står bakom,
            finns det ett par förslag från oss som jag vill lyfta fram när
            det gäller hushållning med mark- och vattenområden.
          </note>
          <note>
            Det första handlar om att säkra dricksvattenförsörjningen. Ingen
            har nog missat de senaste årens nyhetsflöden varje vår och sommar
            om låg grundvattennivå och hur man i olika delar av landet uppmanas
            att spara vatten genom att inte fylla poolen eller vattna gräsmattan.
            Åtgärder som bevattningsförbud har blivit allt vanligare.
          </note>
          <note>
            De låga grundvattennivåerna och vattenbristen har under flera
            år ökat medvetenheten om grundvatten som en viktig resurs. Klimatförändringarna
            förväntas medföra att perioder med försämrad vattentillgång blir
            ett växande problem i delar av Sverige.
          </note>
          <note>
            För att säkra dricksvattenförsörjningen behöver till att börja
            med fler yt- och grundvattentäkter ges skydd. För att jordbruket
            ska klara växtproduktionen och djurhållningen krävs en reservvattenförsörjning.
            För att mer vatten ska kunna magasineras och hållas kvar i markerna
            bör vi i större utsträckning restaurera och anlägga våtmarker
            eller anlägga bevattningsdammar. Våtmarkerna kan bidra till att
            bromsa upp och hålla kvar vatten i landskapet och förhindra vattenavrinning.
            Regelverket för bevattningsdammar och våtmarker måste ändras så
            att uttag av vatten medges för att kunna fungera som reservvattenförsörjning
            vid torka. Dessa åtgärder är viktiga för att skapa en ökad resiliens.
          </note>
          <note>
            Det andra förslaget, fru talman, handlar om stranderosion. Världshaven
            har stigit med mellan 21 och 24 centimeter sedan 1880. Bara under
            2019 steg haven med 6,1 millimeter, vilket är ett rekord. För
            närvarande ger Grönlandsisen det största smältvattenbidraget till
            havsnivåhöjningen. Mycket tyder på att avsmältningen på Grönland
            har gått så långt att den kommer att fortsätta även om temperaturen
            slutar att stiga.
          </note>
          <note>
            Stigande havsnivåer är globalt ett mycket allvarligt bekymmer,
            efter ­ som majoriteten av världens befolkning bor i låglänta
            områden. Städer och infrastruktur kommer att kunna skyddas i viss
            mån. Nederländerna är ett exempel på att det är praktiskt möjligt.
            Havsnivåhöjningarna kommer dock att innebära att många människor
            behöver bosätta sig på andra platser. En ny studie som nyligen
            publicerades i Nature visar att ungefär 200 miljoner människor
            kommer att behöva flytta på grund av att de delar av jorden där
            de bor i dag kommer att ligga under vatten i framtiden. Samma
            studie visar också att 1 miljard människor beräknas drabbas av
            vattenbrist inom 30 år.
          </note>
          <note>
            Fru talman! I Sverige leder de stigande havsnivåerna bland annat
            till ökande problem med stranderosion. Den strandnära bebyggelsen
            är ofta utsatt. Falsterbonäset är särskilt utsatt för effekterna
            av havsnivåhöjning ­ en, och på vissa ställen längs de sydsvenska
            kusterna är situationen kritisk. Allt tyder på att situationen
            längs våra kuster kommer att förvärras, bland annat på grund av
            den hårdare väderlek som följer med klimatförändringarna. Risken
            för allvarliga översvämningar kommer att öka eftersom förekomsten
            av kraftiga stormar med tillhörande temporärt höga vattenstånd
            ökar.
          </note>
          <note>
            Detta innebär att viktiga naturvärden samt turistintressen och
            rekrea ­ tionsområden riskerar att gå förlorade. För människor
            som bor i riskområ ­ den kan erosion innebära en personlig tragedi
            då hus och egendom för ­ svinner ut i havet. Därför behöver staten
            ta ett ökat ansvar för att bekämpa stranderosionen. Sverige behöver
            ha en aktiv kustpolitik som bygger på forskning och kunskap och
            på samverkan mellan de berörda kommunerna och statliga aktörer.
          </note>
          <note>
            Det sista jag vill lyfta, fru talman, handlar om att återställa
            tidigare utdikade och igenväxta våtmarker. Det kan ge stora positiva
            effekter för både klimatet och miljön. Nyanlagda och restaurerade
            våtmarker kan bidra till att minska övergödningen i vattendrag.
            En våtmark som anläggs i eller nära ett tätbebyggt område kan
            även bidra till rekreationsmöjligheter och friluftsliv för allmänheten.
          </note>
          <note>
            Klimatförändringarna för med sig utmaningar för tätbebyggda städer
            med stora arealer hårdgjord yta. Vid kraftiga regn kan till exempel
            belastningen på avlopps- och dagvattensystemen bli betydande.
            I det sammanhanget skulle våtmarker och dammar kunna vara en lösning.
            Genom att anlägga våtmarker och dammar i tätorter kan belastningen
            på va-nätet minskas. Vidare kan risken för utsläpp av föroreningar
            i hav, sjöar och vattendrag minskas.
          </note>
          <note>
            Sammanfattningsvis har våtmarkerna många positiva effekter. Därför
            anser vi att det stödsystem som finns i dag för anläggande av
            våtmarker även bör omfatta åtgärder i tätbebyggda områden.
          </note>
          <note>
            Vi står bakom samtliga våra reservationer, men för tids vinning
            yrkar jag bifall endast till reservation nummer 10 som handlar
            om våtmarker och dammar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 29 april. )
          </note>
          <note>
            § 18 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2021) 181 Förslag till rådets direktiv om ändring av direktiv
            2006/112/EG vad gäller undantag från mervärdesskatteplikt för
            import och vissa leveranser, med avseende på unionsåtgärder som
            vidtas av hänsyn till allmänintresset
          </note>
          <note>
            Motioner
          </note>
          <note>
            med anledning av prop. 2020/21:165 Utvidgade möjligheter att
            utreda förlisningen av passagerarfartyget Estonia
          </note>
          <note>
            2020/21:3979 av Linda Westerlund Snecker m.fl. (V)
          </note>
          <note>
            2020/21:3995 av Andreas Carlson m.fl. (KD)
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 27 april
          </note>
          <note>
            2020/21:681 Kostnaden för LAS-överenskommelsen
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:682 Sveriges erkännande av folkmordet 1915
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:683 Samhalls grunduppdrag
          </note>
          <note>
            av Alexander Christiansson (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:684 Trängselskatt och smittspridning i kollektivtrafiken
          </note>
          <note>
            av Charlotte Quensel (SD)
          </note>
          <note>
            till finansminister Magdalena Andersson (S)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 27 april
          </note>
          <note>
            2020/21:2651 Valet i Armenien
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2652 Svenskt erkännande av folkmordet 1915
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2653 Fängslandet av Ahmadreza Djalali
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2654 Uteblivna resultat av åtgärder mot den grova kriminaliteten
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2655 Finansiering av Muslimska brödraskapets Islamic
            Relief Sverige
          </note>
          <note>
            av Björn Söder (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2656 Våld i nära relationer
          </note>
          <note>
            av Ann-Sofie Alm (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:2657 Åtgärder för att motverka skadefåglar
          </note>
          <note>
            av Ann-Sofie Lifvenhage (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2658 Åtgärder för att rädda svenska företag undan konkurs
          </note>
          <note>
            av Ann-Sofie Lifvenhage (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2659 Vaccinpass för inresande i EU
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2020/21:2660 Resurstilldelningen till vägunderhåll
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2661 Den ryska regimens agerande mot oppositionen
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2662 Sveriges ambassadbyggnad i Tokyo
          </note>
          <note>
            av Pål Jonson (M)
          </note>
          <note>
            till utrikesminister Ann Linde (S)
          </note>
          <note>
            2020/21:2663 Bättre koordinering mellan svenska och norska trafikmyndigheter
          </note>
          <note>
            av Pål Jonson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2664 E18 i infrastrukturpropositionen
          </note>
          <note>
            av Pål Jonson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2665 Handlingsplan gällande sexualbrott mot barn
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2666 Adekvat hjälp i skolan för våldsutsatta barn
          </note>
          <note>
            av Marléne Lund Kopparklint (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2667 Prioritering av transportinfrastruktur
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 27 april
          </note>
          <note>
            2020/21:2557 Försvarshögskolans nedläggning av Cats
          </note>
          <note>
            av Allan Widman (L)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2576 Tilläggsbidrag för barn inom studiemedelssystemet
          </note>
          <note>
            av Fredrik Christensson (C)
          </note>
          <note>
            till statsrådet Matilda Ernkrans (S)
          </note>
          <note>
            den 28 april
          </note>
          <note>
            2020/21:2568 Fördrivning av palestinier från östra al-Quds (Jerusalem)
          </note>
          <note>
            av Jamal El-Haj (S)
          </note>
          <note>
            till utrikesminister Ann Linde (S)
          </note>
          <note>
            § 22 Kammaren åtskildes kl. 19.07.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 6 anf.
            23 (delvis),
          </note>
          <note>
            av förste vice talmannen därefter till och med § 10 anf. 38 (delvis),
          </note>
          <note>
            av tredje vice talmannen därefter till och med § 10 anf. 50 (delvis),
          </note>
          <note>
            av förste vice talmannen därefter till och med § 10 anf. 73 (delvis),
          </note>
          <note>
            av tredje vice talmannen därefter till och med § 12 anf. 87 (delvis),
          </note>
          <note>
            av förste vice talmannen därefter till ajourneringen kl. 15.46,
          </note>
          <note>
            av tredje vice talmannen därefter till och med § 16 anf. 120
            (delvis) och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Vaccininköp och vaccinleveranser
          </note>
          <note>
            Socialutskottets betänkande 2020/21:SoU37
          </note>
          <note>
            Anf. 1 MIKAEL DAHLQVIST (S)
          </note>
          <note>
            Anf. 2 ANDERS W JONSSON (C)
          </note>
          <note>
            Anf. 3 KARIN RÅGSJÖ (V)
          </note>
          <note>
            Anf. 4 MIKAEL DAHLQVIST (S) replik
          </note>
          <note>
            Anf. 5 KARIN RÅGSJÖ (V) replik
          </note>
          <note>
            Anf. 6 MIKAEL DAHLQVIST (S) replik
          </note>
          <note>
            Anf. 7 KARIN RÅGSJÖ (V) replik
          </note>
          <note>
            Anf. 8 NICKLAS ATTEFJORD (MP)
          </note>
          <note>
            Anf. 9 ACKO ANKARBERG JOHANSSON (KD)
          </note>
          <note>
            Anf. 10 ANDERS W JONSSON (C) replik
          </note>
          <note>
            Anf. 11 ACKO ANKARBERG JOHANSSON (KD) replik
          </note>
          <note>
            Anf. 12 ANDERS W JONSSON (C) replik
          </note>
          <note>
            Anf. 13 ACKO ANKARBERG JOHANSSON (KD) replik
          </note>
          <note>
            Anf. 14 MIKAEL DAHLQVIST (S) replik
          </note>
          <note>
            Anf. 15 ACKO ANKARBERG JOHANSSON (KD) replik
          </note>
          <note>
            Anf. 16 MIKAEL DAHLQVIST (S) replik
          </note>
          <note>
            Anf. 17 ACKO ANKARBERG JOHANSSON (KD) replik
          </note>
          <note>
            Anf. 18 JOHAN HULTBERG (M)
          </note>
          <note>
            Anf. 19 MIKAEL DAHLQVIST (S) replik
          </note>
          <note>
            Anf. 20 JOHAN HULTBERG (M) replik
          </note>
          <note>
            Anf. 21 MIKAEL DAHLQVIST (S) replik
          </note>
          <note>
            Anf. 22 JOHAN HULTBERG (M) replik
          </note>
          <note>
            Anf. 23 ANDERS W JONSSON (C) replik
          </note>
          <note>
            Anf. 24 JOHAN HULTBERG (M) replik
          </note>
          <note>
            Anf. 25 ANDERS W JONSSON (C) replik
          </note>
          <note>
            Anf. 26 JOHAN HULTBERG (M) replik
          </note>
          <note>
            Anf. 27 PER RAMHORN (SD)
          </note>
          <note>
            Anf. 28 LINA NORDQUIST (L)
          </note>
          <note>
            (Beslut fattades under § 15.)
          </note>
          <note>
            § 7 En ny straffbestämmelse som skyddar betalningsverktyg
          </note>
          <note>
            Justitieutskottets betänkande 2020/21:JuU14
          </note>
          <note>
            (Beslut fattades under § 15.)
          </note>
          <note>
            § 8 Ytterligare kompletterande bestämmelser till EU:s förordning
            om elektronisk identifiering
          </note>
          <note>
            Trafikutskottets betänkande 2020/21:TU10
          </note>
          <note>
            (Beslut fattades under § 15.)
          </note>
          <note>
            § 9 Transportstyrelsens olycksdatabas
          </note>
          <note>
            Trafikutskottets betänkande 2020/21:TU11
          </note>
          <note>
            Anf. 29 THOMAS MORELL (SD)
          </note>
          <note>
            Anf. 30 ABRAHAM HALEF (S)
          </note>
          <note>
            Anf. 31 THOMAS MORELL (SD) replik
          </note>
          <note>
            Anf. 32 ABRAHAM HALEF (S) replik
          </note>
          <note>
            Anf. 33 THOMAS MORELL (SD) replik
          </note>
          <note>
            Anf. 34 ABRAHAM HALEF (S) replik
          </note>
          <note>
            Anf. 35 HELENA GELLERMAN (L)
          </note>
          <note>
            Anf. 36 NICKLAS ATTEFJORD (MP)
          </note>
          <note>
            (Beslut fattades under § 15.)
          </note>
          <note>
            § 10 Väg- och fordonsfrågor
          </note>
          <note>
            Trafikutskottets betänkande 2020/21:TU9
          </note>
          <note>
            Anf. 37 JENS HOLM (V)
          </note>
          <note>
            Anf. 38 STEN BERGHEDEN (M)
          </note>
          <note>
            Anf. 39 JENS HOLM (V) replik
          </note>
          <note>
            Anf. 40 STEN BERGHEDEN (M) replik
          </note>
          <note>
            Anf. 41 JENS HOLM (V) replik
          </note>
          <note>
            Anf. 42 STEN BERGHEDEN (M) replik
          </note>
          <note>
            Anf. 43 THOMAS MORELL (SD)
          </note>
          <note>
            Anf. 44 ANDERS ÅKESSON (C)
          </note>
          <note>
            Anf. 45 JENS HOLM (V) replik
          </note>
          <note>
            Anf. 46 ANDERS ÅKESSON (C) replik
          </note>
          <note>
            Anf. 47 JENS HOLM (V) replik
          </note>
          <note>
            Anf. 48 ANDERS ÅKESSON (C) replik
          </note>
          <note>
            Anf. 49 MAGNUS JACOBSSON (KD)
          </note>
          <note>
            Anf. 50 HELENA GELLERMAN (L)
          </note>
          <note>
            Anf. 51 ELIN GUSTAFSSON (S)
          </note>
          <note>
            Anf. 52 JENS HOLM (V) replik
          </note>
          <note>
            Anf. 53 ELIN GUSTAFSSON (S) replik
          </note>
          <note>
            Anf. 54 JENS HOLM (V) replik
          </note>
          <note>
            Anf. 55 ELIN GUSTAFSSON (S) replik
          </note>
          <note>
            Anf. 56 THOMAS MORELL (SD) replik
          </note>
          <note>
            Anf. 57 ELIN GUSTAFSSON (S) replik
          </note>
          <note>
            Anf. 58 THOMAS MORELL (SD) replik
          </note>
          <note>
            Anf. 59 ELIN GUSTAFSSON (S) replik
          </note>
          <note>
            Anf. 60 STEN BERGHEDEN (M) replik
          </note>
          <note>
            Anf. 61 FÖRSTE VICE TALMANNEN
          </note>
          <note>
            Anf. 62 ELIN GUSTAFSSON (S) replik
          </note>
          <note>
            Anf. 63 STEN BERGHEDEN (M) replik
          </note>
          <note>
            Anf. 64 ELIN GUSTAFSSON (S) replik
          </note>
          <note>
            Anf. 65 NICKLAS ATTEFJORD (MP)
          </note>
          <note>
            Anf. 66 MAGNUS JACOBSSON (KD) replik
          </note>
          <note>
            Anf. 67 NICKLAS ATTEFJORD (MP) replik
          </note>
          <note>
            Anf. 68 MAGNUS JACOBSSON (KD) replik
          </note>
          <note>
            Anf. 69 NICKLAS ATTEFJORD (MP) replik
          </note>
          <note>
            Anf. 70 STEN BERGHEDEN (M) replik
          </note>
          <note>
            Anf. 71 NICKLAS ATTEFJORD (MP) replik
          </note>
          <note>
            Anf. 72 STEN BERGHEDEN (M) replik
          </note>
          <note>
            Anf. 73 NICKLAS ATTEFJORD (MP) replik
          </note>
          <note>
            (Beslut fattades under § 15.)
          </note>
          <note>
            § 11 Subsidiaritetsprövning av kommissionens förslag till direktiv
            om bindande åtgärder för transparens i lönesättningen
          </note>
          <note>
            Arbetsmarknadsutskottets utlåtande 2020/21:AU15
          </note>
          <note>
            Anf. 74 ANN-SOFIE LIFVENHAGE (M)
          </note>
          <note>
            Anf. 75 LUDVIG ASPLING (SD)
          </note>
          <note>
            Anf. 76 SOFIA DAMM (KD)
          </note>
          <note>
            Anf. 77 ANNA JOHANSSON (S)
          </note>
          <note>
            Anf. 78 ALIREZA AKHONDI (C)
          </note>
          <note>
            Anf. 79 ALI ESBATI (V)
          </note>
          <note>
            Anf. 80 MALIN DANIELSSON (L)
          </note>
          <note>
            Anf. 81 ANNIKA HIRVONEN (MP)
          </note>
          <note>
            (Beslut fattades under § 15.)
          </note>
          <note>
            § 12 Ersättningsrätt och insolvensrätt
          </note>
          <note>
            Civilutskottets betänkande 2020/21:CU10
          </note>
          <note>
            Anf. 82 SANNE LENNSTRÖM (S)
          </note>
          <note>
            Anf. 83 DAVID JOSEFSSON (M)
          </note>
          <note>
            Anf. 84 ANGELICA LUNDBERG (SD)
          </note>
          <note>
            Anf. 85 CATARINA DEREMAR (C)
          </note>
          <note>
            Anf. 86 JON THORBJÖRNSON (V)
          </note>
          <note>
            Anf. 87 LARRY SÖDER (KD)
          </note>
          <note>
            (Beslut fattades under § 15.)
          </note>
          <note>
            § 13 Konsumenträtt
          </note>
          <note>
            Civilutskottets betänkande 2020/21:CU12
          </note>
          <note>
            Anf. 88 SANNE LENNSTRÖM (S)
          </note>
          <note>
            Anf. 89 LARS BECKMAN (M)
          </note>
          <note>
            Anf. 90 ANGELICA LUNDBERG (SD)
          </note>
          <note>
            Anf. 91 CATARINA DEREMAR (C)
          </note>
          <note>
            Anf. 92 JON THORBJÖRNSON (V)
          </note>
          <note>
            Anf. 93 LARS BECKMAN (M) replik
          </note>
          <note>
            Anf. 94 JON THORBJÖRNSON (V) replik
          </note>
          <note>
            Anf. 95 LARS BECKMAN (M) replik
          </note>
          <note>
            Anf. 96 JON THORBJÖRNSON (V) replik
          </note>
          <note>
            Anf. 97 LARRY SÖDER (KD)
          </note>
          <note>
            Anf. 98 AMANDA PALMSTIERNA (MP)
          </note>
          <note>
            Anf. 99 LARS BECKMAN (M) replik
          </note>
          <note>
            Anf. 100 AMANDA PALMSTIERNA (MP) replik
          </note>
          <note>
            Anf. 101 LARS BECKMAN (M) replik
          </note>
          <note>
            Anf. 102 AMANDA PALMSTIERNA (MP) replik
          </note>
          <note>
            (Beslut fattades under § 15.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 14 Beslut om ärenden som slutdebatterats den 22 april
          </note>
          <note>
            SfU21 Socialförsäkringsfrågor
          </note>
          <note>
            MJU15 Skogspolitik
          </note>
          <note>
            MJU16 Naturvård och biologisk mångfald
          </note>
          <note>
            KU23 Fri- och rättigheter m.m.
          </note>
          <note>
            KU24 Författningsfrågor
          </note>
          <note>
            UU15 Mellanöstern
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            SoU37 Vaccininköp och vaccinleveranser
          </note>
          <note>
            JuU14 En ny straffbestämmelse som skyddar betalningsverktyg
          </note>
          <note>
            TU10 Ytterligare kompletterande bestämmelser till EU:s förordning
            om elektronisk identifiering
          </note>
          <note>
            TU11 Transportstyrelsens olycksdatabas
          </note>
          <note>
            TU9 Väg- och fordonsfrågor
          </note>
          <note>
            AU15 Subsidiaritetsprövning av kommissionens förslag till direktiv
            om bindande åtgärder för transparens i lönesättningen
          </note>
          <note>
            CU10 Ersättningsrätt och insolvensrätt
          </note>
          <note>
            CU12 Konsumenträtt
          </note>
          <note>
            § 16 Planering och byggande
          </note>
          <note>
            Civilutskottets betänkande 2020/21:CU13
          </note>
          <note>
            Anf. 103 CARL-OSKAR BOHLIN (M)
          </note>
          <note>
            Anf. 104 ROGER HEDLUND (SD)
          </note>
          <note>
            Anf. 105 OLA JOHANSSON (C)
          </note>
          <note>
            Anf. 106 MOMODOU MALCOLM JALLOW (V)
          </note>
          <note>
            Anf. 107 LARRY SÖDER (KD)
          </note>
          <note>
            Anf. 108 OLA JOHANSSON (C) replik
          </note>
          <note>
            Anf. 109 LARRY SÖDER (KD) replik
          </note>
          <note>
            Anf. 110 OLA JOHANSSON (C) replik
          </note>
          <note>
            Anf. 111 LARRY SÖDER (KD) replik
          </note>
          <note>
            Anf. 112 MALIN DANIELSSON (L)
          </note>
          <note>
            Anf. 113 LEIF NYSMED (S)
          </note>
          <note>
            Anf. 114 Statsrådet MÄRTA STENEVI (MP)
          </note>
          <note>
            Anf. 115 ROGER HEDLUND (SD) replik
          </note>
          <note>
            Anf. 116 Statsrådet MÄRTA STENEVI (MP) replik
          </note>
          <note>
            Anf. 117 ROGER HEDLUND (SD) replik
          </note>
          <note>
            Anf. 118 Statsrådet MÄRTA STENEVI (MP) replik
          </note>
          <note>
            Anf. 119 TREDJE VICE TALMANNEN
          </note>
          <note>
            Anf. 120 CARL-OSKAR BOHLIN (M) replik
          </note>
          <note>
            Anf. 121 Statsrådet MÄRTA STENEVI (MP) replik
          </note>
          <note>
            Anf. 122 CARL-OSKAR BOHLIN (M) replik
          </note>
          <note>
            Anf. 123 Statsrådet MÄRTA STENEVI (MP) replik
          </note>
          <note>
            Anf. 124 OLA JOHANSSON (C) replik
          </note>
          <note>
            Anf. 125 Statsrådet MÄRTA STENEVI (MP) replik
          </note>
          <note>
            Anf. 126 OLA JOHANSSON (C) replik
          </note>
          <note>
            Anf. 127 Statsrådet MÄRTA STENEVI (MP) replik
          </note>
          <note>
            Anf. 128 LARRY SÖDER (KD) replik
          </note>
          <note>
            Anf. 129 Statsrådet MÄRTA STENEVI (MP) replik
          </note>
          <note>
            Anf. 130 LARRY SÖDER (KD) replik
          </note>
          <note>
            Anf. 131 Statsrådet MÄRTA STENEVI (MP) replik
          </note>
          <note>
            Anf. 132 MOMODOU MALCOLM JALLOW (V) replik
          </note>
          <note>
            Anf. 133 Statsrådet MÄRTA STENEVI (MP) replik
          </note>
          <note>
            Anf. 134 MOMODOU MALCOLM JALLOW (V) replik
          </note>
          <note>
            Anf. 135 Statsrådet MÄRTA STENEVI (MP) replik
          </note>
          <note>
            (Beslut skulle fattas den 29 april.)
          </note>
          <note>
            § 17 Hushållningen med mark- och vattenområden
          </note>
          <note>
            Civilutskottets betänkande 2020/21:CU14
          </note>
          <note>
            Anf. 136 JOAKIM JÄRREBRING (S)
          </note>
          <note>
            Anf. 137 LARS BECKMAN (M)
          </note>
          <note>
            Anf. 138 ROGER HEDLUND (SD)
          </note>
          <note>
            Anf. 139 LARS BECKMAN (M) replik
          </note>
          <note>
            Anf. 140 ROGER HEDLUND (SD) replik
          </note>
          <note>
            Anf. 141 LARS BECKMAN (M) replik
          </note>
          <note>
            Anf. 142 ROGER HEDLUND (SD) replik
          </note>
          <note>
            Anf. 143 OLA JOHANSSON (C)
          </note>
          <note>
            Anf. 144 LARRY SÖDER (KD)
          </note>
          <note>
            Anf. 145 MALIN DANIELSSON (L)
          </note>
          <note>
            (Beslut skulle fattas den 29 april.)
          </note>
          <note>
            § 18 Bordläggning
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 19.07.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
