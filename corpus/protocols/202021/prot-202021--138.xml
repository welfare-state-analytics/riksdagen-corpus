<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--138</head>
          <docDate when="2021-06-10">2021-06-10</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 20 maj justerades.
          </note>
          <note>
            § 2 Avsägelse
          </note>
          <note>
            Förste vice talmannen meddelade att Lars Jilmstad (M) avsagt
            sig uppdraget som suppleant i konstitutionsutskottet.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Förste vice talmannen meddelade att Moderaterna s parti grupp
            anmält Lars Jilmstad som ledamot i konstitutionsutskottet .
          </note>
          <note>
            Förste vice talmannen förklarade vald till
          </note>
          <note>
            ledamot i konstitutionsutskottet
          </note>
          <note>
            Lars Jilmstad (M)
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 772
          </note>
          <note>
            Till riksdagen
          </note>
          <note>
            Interpellation 2020/21: 772 Sveriges ansvar för giftigt avfall
            i Chile
          </note>
          <note>
            av Lorena Delgado Varas (V)
          </note>
          <note>
            Interpellationen kommer att besvaras fredagen den 18 juni.
          </note>
          <note>
            Statsrådet har inte möjlighet att besvara interpellationen inom
            anvisad tid på grund av redan inbokade engagemang.
          </note>
          <note>
            Stockholm den 9 juni 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            Interpellation 2020/21: 774
          </note>
          <note>
            Till riksdagen
          </note>
          <note>
            Interpellation 2020/21:774 Patent och immaterialrättsskydd på
            vaccin mot covid-19
          </note>
          <note>
            av Lorena Delgado Varas (V)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokat engagemang.
          </note>
          <note>
            Stockholm den 8 juni 2021
          </note>
          <note>
            Utrikesdepartementet
          </note>
          <note>
            Anna Hallberg (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            § 5 Terrorism
          </note>
          <note>
            Justitieutskottets betänkande 2020/21:JuU29
          </note>
          <note>
            Terrorism
          </note>
          <note>
            föredrogs.
          </note>
          <note>
            Anf. 1 JOAKIM SANDELL (S):
          </note>
          <note>
            Fru talman! Vi har i dag att debattera justitieutskottets betänkande
            om terrorism, och jag vill inleda med att yrka bifall till reservation
            15.
          </note>
          <note>
            Jag skulle vilja påstå att alla demokrater tar arbetet mot terror,
            våldsbejakande extremism och radikalisering på högsta allvar.
            Så även i denna kammare. De separatistiska, våldsbejakande och
            odemokratiska ideologierna måste bekämpas. Våra värderingar är
            inte under förhandling i den här kampen. De är snarare själva
            orsaken till att vi kämpar.
          </note>
          <note>
            Fru talman! Regeringens nationella strategi mot terrorism ska
            vara utgångspunkten för Sveriges långsiktiga arbete på området,
            både nationellt och internationellt. Syftet är att skapa en tydlig
            struktur för det arbete som krävs för att motverka terroristbrottslighet.
            I strategin betonas vikten av samverkan och en tydlig uppföljning
            av det arbete som görs. Arbetet delas in i tre områden: förebygga,
            förhindra och försvåra. Utöver den nationella strategin utgör
            den senaste blocköverskridande överenskommelsen mot terrorism
            basen för det politiska arbetet framåt.
          </note>
          <note>
            Ett särskilt fokus i den nationella strategin ligger på området
            före ­ bygga, och det förebyggande arbetet har också utvecklats
            och fått en per ­ manent struktur. Ett nationellt center mot våldsbejakande
            extremism, CVE, inrättades 2018. CVE utvecklar det kunskapsbaserade
            och sektors ­ övergripande arbetet med att förebygga våldsbejakande
            extremism på na ­ tionell, regional och lokal nivå, bland annat
            genom att ge behovsanpassat stöd till lokala aktörer.
          </note>
          <note>
            Flera myndigheter har sedan 2016 haft uppdrag att utveckla kunskap
            och vägledning, till exempel Kriminalvården, Socialstyrelsen,
            Statens institutionsstyrelse och Statens skolverk. Dessa regeringsuppdrag
            har bidragit till att myndigheter och kommuner är bättre rustade
            i dag till att både enskilt och med stöd av CVE arbeta förebyggande
            mot våldsbejakande extremism.
          </note>
          <note>
            I syfte att ytterligare utveckla insatser till individer som
            är involverade i våldsbejakande extremism eller som är dömda för
            olika brott har Kriminalvården, Polismyndigheten, Statens institutionsstyrelse
            och Socialstyrelsen slutredovisat ett uppdrag om ett nationellt
            avhopparprogram för insatser till individer som vill lämna kriminella
            eller våldsbejakande miljöer. Det förslaget bereds nu inom Regeringskansliet.
          </note>
          <note>
            Fru talman! Kampen mot terrorismen är allas vårt ansvar. Flertalet
            av punkterna i den blocköverskridande överenskommelsen har genomförts.
            Mycket har gjorts, och mycket är på gång.
          </note>
          <note>
            Säkerhetspolisen och Polismyndigheten har fått kraftiga resursförstärkningar
            och dessutom uppdrag att utveckla sin samverkan. Det har blivit
            enklare för Säkerhetspolisen, militära underrättelsetjänsten Must
            och FRA att dela information med varandra, och enklare för polisen
            att sätta upp övervakningskameror. Det nya tvångsmedlet hemlig
            dataavläsning trädde i kraft den 1 april 2020.
          </note>
          <note>
            Nykriminaliseringar har införts i form av bland annat den nya
            straffbestämmelsen om samröre med en terroristorganisation samt
            utvidgningar av straffbestämmelserna om utbildning, resa och finansiering
            kopplat till terrorism. Regeringen bereder förslag från den utredning
            som har sett över hela den straffrättsliga terrorismlagstiftningen
            och bland annat föreslagit flera straffskärpningar.
          </note>
          <note>
            Vi anser också att det är angeläget att kriminalisera deltagande
            i en terroristorganisation. Regeringen har därför gett en parlamentarisk
            kommitté i uppdrag att utreda möjligheten att begränsa den grundlagsskyddade
            föreningsfriheten i förhållande till terroristorganisationer.
          </note>
          <note>
            Kommittén föreslår en förändring på grundlagsnivå som ger riksdagen
            möjlighet att besluta om lagstiftning som innebär en begränsning
            av före ­ ningsfriheten när det gäller sammanslutningar som ägnar
            sig åt eller under ­ stödjer terrorism, som till exempel ett så
            kallat deltagandebrott. Den före ­ slagna ändringen föreslås träda
            i kraft den 1 januari 2023. Remittering på ­ går. Proposition
            planeras till i höst.
          </note>
          <note>
            Regeringen bereder förslag från betänkandet Ett effektivare regelverk
            för utlänningsärenden med säkerhetsaspekter , där det föreslås
            en ny lag som gör det lättare att utvisa kvalificerade säkerhetshot
            och skärpta straff för utvisade som trotsar återreseförbudet till
            Sverige eller bryter mot anmälningsskyldigheten.
          </note>
          <note>
            Ett stort antal åtgärder har vidtagits mot penningtvätt och finansiering
            av terrorism, bland annat mot bakgrund av EU:s penningtvättsdirektiv.
          </note>
          <note>
            Fru talman! Vikten av internationellt samarbete när det gäller
            brottsbekämpning har vi inte minst sett den senaste veckan. Samarbetet
            inom EU är av största vikt även gällande terrorism. Ett omfattande
            arbete pågår för att stärka informationsutbyte och operativt samarbete
            mellan ansvariga na ­ tionella myndigheter.
          </note>
          <note>
            Europol och Eurojust spelar viktiga roller när det gäller att
            bidra med effektiva kanaler för att snabbt utbyta information
            om misstänkta terror ­ ister. EU-samarbetet är också avgörande
            för att bekämpa cyberbrottslighet, terroristrelaterat innehåll
            på nätet och brottslighet där man använder ny teknik.
          </note>
          <note>
            Olagligt terrorisminnehåll som har spridits via värdtjänstleverantörer
            har varit en bidragande orsak till de terroristbrott som har begåtts
            under de senare åren samt den radikalisering som skett och den
            rekrytering som kunnat göras till terroristgrupper. Vi välkomnar
            förordningen om att förebygga spridning av terrorisminnehåll online
            som beslutades den 28 april. Olagligt terrorisminnehåll ska inte
            förekomma online, och det måste motarbetas med kraft.
          </note>
          <note>
            Fru talman! Ett av de tillkännagivanden som utskottet föreslår
            gäller sanktionsmöjligheter i säkerhetsskyddslagen. Som framgår
            av handling ­ arna innehåller betänkandet Kompletteringar till
            den nya säkerhetsskydds ­ lagen förslag om att tillsynsmyndigheten
            i vissa fall ska kunna besluta om att en sanktionsavgift ska kunna
            åläggas en verksamhetsutövare som bry ­ ter mot bestämmelserna
            i lagen. En proposition är aviserad att lämnas till riksdagen
            under våren 2021. Vi tycker alltså det, och en proposition är
            med andra ord på väg. Således finns det enligt vår uppfattning
            inte skäl för riks ­ dagen att ta något initiativ i frågan.
          </note>
          <note>
            Avslutningsvis, fru talman: Terrorism är inget nytt begrepp eller
            en ny företeelse. Terrorism är inget statiskt. Den har förändrats
            över tid från den franska revolutionens terrorvälde, till flygplanskapningar
            och kidnappningar på 1970-talet och till dagens självmordsbombare.
            Med det sagt är det oerhört viktigt att vi som lagstiftare ständigt
            utvärderar och vid behov också förändrar vår lagstiftning så att
            den möter upp även framtidens terrorist med det öppna samhällets
            fulla kraft.
          </note>
          <note>
            Anf. 2 MIKAEL DAMSGAARD (M):
          </note>
          <note>
            Fru talman! Vi debatterar nu justitieutskottets betänkande Terrorism
            , där ett stort antal motioner från allmänna motionstiden behandlas.
            Utskottet föreslår att riksdagen gör fem tillkännagivanden till
            regeringen. Därutöver har vi moderater åtta reservationer.
          </note>
          <note>
            Jag vill inledningsvis yrka bifall till reservation 6 om kriminalisering
            av deltagande i andra våldsbejakande organisationer.
          </note>
          <note>
            Europa har under de senaste decennierna drabbats av en lång rad
            myck ­ et allvarliga terroristdåd. Det har främst rört sig om
            islamistiskt motiverad terrorism, men det har också förekommit
            attentat med exempelvis höger ­ extrema agendor.
          </note>
          <note>
            Vi minns alla attentaten i Paris 2015 och attentaten i Oslo och
            på Utøya 2011. Under senare år har vi också sett flera attentat
            i bland annat i Frankrike, Österrike och Tyskland. Efter terrordådet
            på Drottninggatan för fyra år sedan blev det tydligt att hotet
            från terrorismen är reellt även i Sverige.
          </note>
          <note>
            Sverige har sedan ett antal år en förhöjd terrorhotnivå. Enligt
            Nationellt centrum för terrorhotbedömning finns det individer,
            både i Sverige och utomlands, som betraktar terrorattentat mot
            mål i Sverige som legitima och som har såväl avsikt som förmåga
            att genomföra sådana.
          </note>
          <note>
            Daish förmåga att leda och koordinera terrorattentat i västvärlden
            har försvagats, men det är troligt att de eller andra aktörer
            kommer att försöka återupprätta denna förmåga. Parallellt med
            detta har det också skett en successiv tillväxt av den våldsbejakande
            islamistiska miljön i Sverige, som främst är koncentrerad till
            socialt utsatta områden i större och medelstora städer.
          </note>
          <note>
            Historiskt har de flesta attentat som utförts i Europa genomförts
            av personer som inte har tränat eller stridit med våldsbejakande
            grupper utomlands. Nationellt centrum för terrorhotbedömning gör
            därför bedömningen att om ett islamistiskt motiverat terrorattentat
            genomförs är det troligt att det utförs av en ensamagerande gärningsman
            eller av en mindre grupp som använder lättillgängliga medel.
          </note>
          <note>
            Vi moderater har medverkat till två överenskommelser mot terrorism,
            2015 respektive 2017. Vi har enats över partigränserna om viktiga
            initiativ för att stärka Sveriges säkerhet. Utifrån dessa har
            vissa åtgärder vidtagits av regeringen, men det återstår fortfarande
            mycket att göra för att skydda Sverige mot terrorism.
          </note>
          <note>
            Utskottet konstaterar bland annat att straffnivåerna för vissa
            brott inom terrorismområdet framstår som orimligt låga. Terroristbrottsutredningen
            föreslog i sitt slutbetänkande, som kom 2019, skärpta straff för
            flera terroristbrott.
          </note>
          <note>
            Vi an ser dock att de föreslagna skärpningarna inte är tillräckliga.
            Säkerhetspolisen konstaterar exempelvis i sitt remissvar till
            utredningen att de föreslagna skärpningarna av maximistraffen
            för brott av normalgraden inte kommer att leda till någon skärpning
            vid straffmätningen.
          </note>
          <note>
            Säkerhetspolisen konstaterar också att även om utredningens förslag
            genomförs kommer Sverige i ett europeiskt perspektiv fortfarande
            att ha förhållandevis låga straff för terroristbrottslighet och
            att det därmed finns risk att Sverige kan framstå som en fristad
            för terrorister.
          </note>
          <note>
            Regeringen behöver därför ta initiativ till ytterligare skärpningar
            av straffskalorna för terroristbrottslighet, och utskottet föreslår
            därför ett tillkännagivande till regeringen om detta.
          </note>
          <note>
            Fru talman! Lagen om särskild utlänningskontroll har diskuterats
            flera gånger här i kammaren, och den har länge varit utsatt för
            hård kritik. Säkerhetspolisen har också i en särskild inlaga till
            regeringen påtalat att lagstiftningen är otydlig, svårtolkad och
            svårtillämpad.
          </note>
          <note>
            Lagens brister har under senare tid blivit tydliga då utländska
            medborgare som bedöms utgöra kvalificerade säkerhetshot försätts
            på fri fot på grund av att det föreligger hinder för att verkställa
            utvisningarna. Personer som av både regeringen, Säkerhetspolisen
            och Migrationsverket har bedömts utgöra allvarliga hot mot Sveriges
            säkerhet kan alltså i princip röra sig fritt i det svenska samhället.
            Det är en mycket olycklig konsekvens som många i Sverige, med
            all rätt, har reagerat starkt negativt på. En grundläggande uppgift
            för varje stat är att freda sina egna medborgare.
          </note>
          <note>
            I samband med den så kallade terroröverenskommelsen 2017 förband
            sig regeringen att se över lagen om särskild utlänningskontroll,
            men det tog regeringen mer än ett år att tillsätta den utredning
            som var en nödvändig förutsättning för att gå i mål med det.
          </note>
          <note>
            För ganska precis ett år sedan överlämnades utredningen Ett effektivare
            regelverk för utlänningsärenden med säkerhetsaspekter . Det tog
            tre år från det att regeringen i terroröverenskommelsen lovade
            att se över lagen till dess att utredningen kom tillbaka. Nu har
            ytterligare ett år gått, och reger ­ ingen har förvisso aviserat
            en proposition i närtid. Men det återstår att se när den kommer
            och vad den kommer att innehålla.
          </note>
          <note>
            Fru talman! Moderaternas utgångspunkt är att utländska medborgare
            som utgör hot mot Sveriges säkerhet ska lämna landet. Om det av
            olika skäl inte är möjligt behöver dessa personer kunna hållas
            i förvar eller övervakas på ett betryggande sätt. Det är inte
            möjligt i dag.
          </note>
          <note>
            Utredningen har gjort en gedigen översyn av lagstiftningen och
            föreslår också ett antal skärpningar, men vi an ser att det inte
            är tillräckligt. Utredningen tog nämligen inte sikte på den typ
            av situationer där utvisningar inte kan verkställas, och det ingick
            inte heller i utredningens direktiv.
          </note>
          <note>
            Utskottet kräver därför återigen att regeringen tillsätter en
            ny utredning som belyser hur den typ av situationer där det föreligger
            verkställighetshinder kan hanteras på ett mer tillfredsställande
            sätt än i dag.
          </note>
          <note>
            Anf. 3 ADAM MARTTINEN (SD):
          </note>
          <note>
            Fru talman! Inledningsvis vill jag yrka bifall till reservation
            14 om verkställighetshinder vid utvisningar av personer vid terrorhot.
          </note>
          <note>
            Terrorism har kommit att bli ett av Sveriges största hot, och
            det har det blivit genom en explosionsarta d tillväxt av våldsbejakande
            islamistisk extremism. På mindre än 20 år har antalet våldsbejakande
            islamistiska extremister ökat i vårt land från ett hundratal till
            att i dag uppgå till ett par tusen individer som av Säkerhetspolisen
            bedöms ha både vilja och förmåga att begå eller medverka till
            terrorattentat.
          </note>
          <note>
            Fru talman! Det här hade vi kunnat undvika. Men såväl rödgröna
            regeringar som Reinfeldts regeringar har valt att hylla allt vad
            invandring från islamistiskt präglade länder har inneburit. De
            har sjungit i valrörelser om att bygga fler moskéer i vårt land,
            dit sedan miljontals kronor av skattemedel har slussats för att
            finansiera segregation och islamistisk extremism. Det är ingen
            vacker historia, fru talman, som vi nu tvingas leva med.
          </note>
          <note>
            Sverige sticker naturligt nog ut i både världen och Europa när
            det gäller våldsbejakande islamistisk extremism. I dag är det
            från mitten Centerpartiet och partier vänsterut som fortfarande
            är totalt förblindade, eller kallblodigt likgiltiga, när det gäller
            vilket terrorhot de forts ä tt er att bygg a in i vårt land med
            sin politik.
          </note>
          <note>
            Vår tids värsta terrormördare, de så kallade svenska IS-terroristerna,
            har genom regeringens arbete kunnat resa till, delta i och mörda
            för Islamiska staten utan att träffas av någon ny kriminalisering
            eller straffskärpning från Sveriges sida. När andra länder har
            satt hårt mot hårt mot sina islamister har den centerpartistiskt
            understödda socialdemokratiska regeringen rullat ut röda mattan
            för vår tids värsta terrormördare.
          </note>
          <note>
            De välkomnas nu hem till Sverige från kurdkontrollerade läger
            när kalifatet fallit. Sannolikt kommer ingen av dem att möta något
            straffansvar, och för dem som eventuellt gör det väntar korta
            straff. Och, fru talman, garanterat kommer ingen av dem att förlora
            sitt svenska medborgarskap, och garanterat kommer ingen att utvisas
            från vårt land.
          </note>
          <note>
            Det här kan vi inte bara låta passera. Det här måste få konsekvenser
            – politiska konsekvenser. Ska du som väljare acceptera att folkvalda
            beslutsfattare släpper in terrormördare som förklarat krig mot
            vår civilisation, förklarat krig mot vårt folk, förklarat krig
            mot vårt sätt att leva och applåderat terrorattentatet på Drottninggatan
            här i Stockholm? Kan du som väljare acceptera att folkvalda beslutsfattare
            rullat ut röda mattan för dessa terror ­ mördare? Kan du acceptera
            att folkvalda beslutsfattare tvingar dig att betala skatt för
            Islamiska statens terrormördares uppehälle i vårt land?
          </note>
          <note>
            Det svenska sveket i kampen mot Islamiska staten kommer med rätta
            i historien att tillskrivas samtliga partier som stöttat den socialdemokratiska
            regeringen. Samtliga röster på dessa partier framgent kommer att
            innebära en acceptans av Europas mest IS-vänliga regering. Det,
            fru talman, hoppas jag att ingen av oss vill ha på sitt samvete
            efter nästa riksdagsval.
          </note>
          <note>
            Sverige måste likt andra länder klippa medborgarskap och utvisa
            terrorhot i en takt som vi aldrig sett förut. Vi måste börja granska
            skälen för verkställighetshinder som hindrar utvisningar, göra
            nya bedömningar generellt vid utvisningar och börja väga in Sveriges
            säkerhet som en aspekt vid utvisningar. I dag tar inte regeringen
            hänsyn till svenska liv och Sveriges säkerhet när terrorhot ska
            utvisas. Vid minsta möjliga risk att terrorister ska en möta omild
            behandling i ett mottagarland behåller vår regering terrorhoten
            i vårt land.
          </note>
          <note>
            Fru talman! Ursäkternas tid för att inte utvisa terrorhot måste
            vara för ­ bi. Sverigedemokraterna har inneburit och kommer att
            innebära en garanti för att vi ska gå längre än någonsin för att
            utvisa så många kriminella utlänningar som möjligt och givetvis
            dem som utgör ett terrorhot mot sven ­ ska liv och mot Sveriges
            säkerhet. Sverige kan återigen bli ett tryggt land, men det kräver
            att vi alla rannsakar oss själva och väljer rätt regering i nästa
            val.
          </note>
          <note>
            Klipp medborgarskap! Sätt terrorhot i slutna förvar! Utvisa dem
            på livstid från vårt land! Att detta möter ett motstånd från en
            centerpartistiskt understödd socialdemokratisk regering övergår
            mitt förstånd.
          </note>
          <note>
            Anf. 4 JOHAN HEDIN (C):
          </note>
          <note>
            Fru talman! Lagstiftning är ett trubbigare instrument än vad
            många tror. Lagarna är inga fjärrkontroller som kan bestämma hur
            människor agerar, och det öppna samhället har säkerhetsbrister
            mot dem som vill samhället ont.
          </note>
          <note>
            Icke desto mindre måste vi göra allt vi kan för att skydda oss
            mot ond ­ skan som hotar oss genom våldsbejakande extremism och
            terrorism. Vi måste arbeta förebyggande med att täppa till praktiska
            säkerhetsluckor där sådana finns. Det kan handla om hur vi planerar
            våra städer och hur vi genom stadsbyggnad och gatumiljöer höjer
            säkerheten. Det kan handla om hur vi arbetar med människor som
            riskerar att radikaliseras och hur vi kan vända en potentiellt
            farlig utveckling innan det är för sent.
          </note>
          <note>
            Det handlar också om att straffa den som begår urskillningslösa
            våldsbrott hårt – inte för att det förväntas avskräcka en motiverad
            terrorist från att begå dåd utan för att vi ser med så stort allvar
            på de vedervärdiga brott det rör sig om.
          </note>
          <note>
            När vi diskuterar de här frågorna hamnar vi lätt i diskussioner
            om hur vi hanterar tredjelandsmedborgare som utgör säkerhetsrisker
            i Sverige – inte sällan, eller kanske nästan alltid, med islamistiska
            förtecken. Om en sådan person har fått ett utvisningsbeslut men
            riskerar tortyr eller dödsstraff om utvisningen verkställs kan
            en sådan inte göras. Det är något som Europakonventionen för mänskliga
            rättigheter förbjuder, och det är också kanske något slags grundläggande
            anständighet. Om det senare kan man såklart tycka olika.
          </note>
          <note>
            Fru talman! Det förekommer en hel del förenklingar i den här
            debatten. Vissa hävdar att det mesta går att lösa med så kallade
            diplomatiska garantier. Då ska man komma ihåg att det är garantier
            som söks av regimer i länder som i de flesta aktuella fall är
            djupt opålitliga och odemokratiska. Ett stort antal exempel genom
            åren har visat hur lite det går att lita på diplomatiska garantier.
          </note>
          <note>
            Andra anser att det bara är att låsa in de människor som vi tror
            är farliga på obestämd tid. Notera att detta alltså är människor
            som vi tror är farliga men som inte nödvändigtvis har begått något
            brott – åtminstone inte än. Vi kan inte bara låsa in folk utan
            rättslig grund.
          </note>
          <note>
            Men, fru talman, vi kan mycket väl skapa en sådan grund, en rättssäker
            och proportionerlig grund som till någon del höjer skyddet. Ett
            vanligt modus operandi för den som planerar att begå ett terrordåd
            är att gå under jorden en tid innan dådet, detta för att inte
            riskera att bli påkommen innan man har kunnat utföra sitt dåd.
            Om vi gör brott mot anmälningsplikten, som ofta föreligger i sådana
            här fall, till en självständig grund för frihetsberövande försvårar
            vi för den som avser att begå illdåd, och vi höjer säkerheten
            i Sverige. Ett ytterligare sätt är att förlänga den tid som någon
            kan vara frihetsberövad i väntan på utvisning.
          </note>
          <note>
            Vi vill tillsammans med Moderaterna, Kristdemokraterna och Liberalerna
            att svenska regler på det här området ska harmoniera med europeiska
            riktlinjer, och vi vill att brott mot anmälningsplikten ska vara
            grund för frihetsberövande. Hur man kan vara emot detta är ärligt
            talat lite svårt att ha förståelse för. Jag vill därför yrka bifall
            till reservation 12 om brott mot anmälningsplikten.
          </note>
          <note>
            Fru talman! Det är lätt att stirra sig blind på en viss typ av
            terrorhot. Vi har de senaste åren sett och förfasats över den
            våldsbejakande islamismen och den bottenlösa ondska som IS eller
            Daish gärna stoltserar med. Men samhällets skydd måste vara rustat
            för att möta alla typer av våldsbejakan ­ de extremism och terrorhot.
          </note>
          <note>
            Ett område som vi knappt hade hört talas om när vi arbetade med
            de motioner som vi debatterar i detta betänkande är så kallad
            ekofascism, alltså högerextrem djurrättskriminalitet. Dåden i
            Christchurch på Nya Zee ­ land, där 51 personer i två moskéer
            mördades, begicks av en man som beskriver sig själv just som ekofascist
            och grön nationalist. Kort därefter sköts 21 personer ihjäl i
            El Paso i Texas, USA, även där med ekofascistiska motiv. Mördaren
            var arg på storföretagen, som han menade utövar rovdrift på naturen.
            På något sätt, med sin perverterade logik, ville han minska folkmängden
            och ha ett etniskt vitt USA.
          </note>
          <note>
            Även i Sverige förekommer den här typen av vansinne. Tidigare
            i år dömdes två unga män för att ha anlagt en brand på en minkfarm
            i Sölves ­ borg. Domstolen fastslog att det var fråga om just
            ekofascism, och de dömda finns på bild där de poserar i SS-uniform.
            Många djurhållande lantbruksföretagare vittnar också om en allt
            större utsatthet med hot, trakasserier och kränkningar från djurrättsaktivister
            som går allt längre i sina aktiviteter.
          </note>
          <note>
            Jag vågar nästan inte avsluta tanken att det finns en växande
            bredd under de ännu så länge få domar som vi har sett. Detta är
            någonting som vi måste se upp mycket noga med och utveckla nya,
            slagkraftiga förslag för att mota.
          </note>
          <note>
            Anf. 5 INGEMAR KIHLSTRÖM (KD):
          </note>
          <note>
            Fru talman! Terrorismen är tyvärr ett ständigt närvarande hot
            i dagens värld. Skrämmande exempel på terrorism förekommer fortlöpande.
            Det är inte bara långt bort från vårt land det sker; vi ser det
            hända även i Europa genom aktuella, fruktansvärda dåd. Vi fick
            under förra året se hur en lärare avrättades på en gata i Frankrike.
            Terrordåden i Wien och Paris visar att våldsamma dåd kan ske mitt
            i europeiska storstäder.
          </note>
          <note>
            Säpo konstaterar också att det sammantagna terrorhotet mot Sverige
            ligger kvar på en förhöjd nivå. Under åren som gått sedan det
            fruktansvär ­ da dådet 2017 på Drottninggatan har vi sett tungt
            beväpnad polis patrullera Stockholms gator. Hotet från terrorismen
            finns fortsatt i vårt samhälle.
          </note>
          <note>
            I detta samhälle måste människor kunna känna sig trygga i att
            öppenhet och mänskliga rättigheter respekteras, liksom demokratins
            grundläggande värden. Ingen ska behöva känna rädsla för att uttrycka
            sin mening eller för att delta i politiska eller religiösa möten.
            Under året har vi dock sett flera exempel på de krafter som vill
            något annat än att värna öppenhet och mänskliga fri- och rättigheter,
            krafter som vill undergräva demokratin.
          </note>
          <note>
            Svenska jihadister har spelat en aktiv roll i Islamiska statens
            terrorverksamhet – terrordåd som skett på andra platser i Europa
            och även terrordåd i vårt eget land.
          </note>
          <note>
            Det finns också en stor mängd personer som enligt Säpo radikaliserats
            men inte åkt till Syrien, och därtill finns ett stort antal inhemska
            våldsbejakande extremister inom den höger- och vänsterextrema
            miljön. Alla dessa är inte beredda att begå terrorattentat eller
            andra våldshandlingar, men det är individer som kan stödja, samla
            in pengar, rekrytera och på olika sätt vara behjälpliga med logistiken.
            Detta är extremt allvarligt, och vi ser hoten växa.
          </note>
          <note>
            Att avvärja terrorhot handlar om att värna statens absoluta kärnuppgift
            framför andra: medborgarnas liv och säkerhet. Sverige måste ha
            ett starkt försvar mot dessa hot. Terrorism hotar internationell
            fred och säkerhet, den nationella säkerheten och våra grundläggande
            fri- och rättigheter.
          </note>
          <note>
            Sammantaget bedömer vi kristdemokrater att arbetet med att förebygga
            terrorism behöver förstärkas ytterligare.
          </note>
          <note>
            Fru talman! I dagens betänkande samlas utskottets majoritet kring
            fem tillkännagivanden. Det handlar bland annat om samverkan mellan
            myndigheter. Vi anser att Polismyndigheten, Tullverket och Kronofogdemyndigheten
            bör få ett uppdrag att samverka och genomföra gemensamma kontroller
            för att bekämpa terrorism och kriminalitet.
          </note>
          <note>
            Den l mars 2020 trädde nya lagar i kraft i Sverige som innebär
            straffansvar för visst samröre med terrororganisation. Detta är
            en delseger för bland annat Kristdemokraterna, då vi under flera
            år har drivit frågan om att kriminalisera samröre med, medverkan
            i och stöd till rasistiska terrorstämplade och kriminella organisationer.
            Det var ett krav från oss som led ­ de till att detta inkluderades
            i terroröverenskommelsen som vi och andra partier slöt med regeringen
            2017.
          </note>
          <note>
            Dessvärre är problemen inte lösta i och med de lagar som till
            slut trädde i kraft. Kristdemokraterna anser att lagen har en
            alldeles för snäv defini ­ tion. Den åsikten delas av Säkerhetspolisen
            , som i sitt remissvar framhöll att det är viktigt att samröret
            får en vidare definition. Vi anser att det tydligt ska framgå
            att inget som helst samröre med eller hjälp till terrororganisa
            ­ tioner ska tolereras i Sverige. Vi har alldeles för länge haft
            en alldeles för tillåtande inställning till de m som fundamentalt
            hotar vårt samhälle. Allt samröre med terrororganisationer behöver
            kriminaliseras.
          </note>
          <note>
            Andra europeiska länder har fattat beslut om detta långt tidigare.
            Tyvärr har den regering vi har just nu inte lyckats nå dit ännu.
            Därför är det nödvändigt att riksdagen återigen gör ett tillkännagivande
            om detta.
          </note>
          <note>
            Fru talman! Utskottet anser också att regeringen bör agera vad
            gäller säkerhetsskyddslagen. För att skapa en större tyngd i lagstiftningen
            behöver den även innehålla möjligheten att vidta åtgärder mot
            dem som bryter mot bestämmelserna. Man måste också inleda ett
            arbete med att hantera situationer där det finns verkställighetshinder.
          </note>
          <note>
            Det måste övervägas hur situationer där personer som utgör säkerhetshot
            och som inte kan utvisas ska hanteras och på vilket sätt samhället
            ska kunna skydda sig mot sådana personer inom ramen för de internationella
            konventioner som gäller.
          </note>
          <note>
            Vi kristdemokrater anser också att straffet för samröre med terrororganisationer
            måste skärpas. Vi anser att de nu gällande straffnivåerna för
            vis ­ sa brott inom terrorismområdet framstår som orimligt låga.
            Straffskalorna kan inte sägas spegla brottens allvar. Höjda straffnivåer
            skulle även öka förutsättningarna för att använda hemliga tvångsmedel
            och därmed förbättra förutsättningarna för att brotten ska kunna
            klaras upp. Mot denna bakgrund måste skärpningar av straffskalorna
            för terrorismbrottslighet ske snarast möjligt.
          </note>
          <note>
            Fru talman! Kristdemokraterna har varit med och träffat två blocköverskridande
            överenskommelser med regeringen avseende åtgärder mot ter ­ rorism.
            Båda gångerna har vi drivit igenom ett demokratikrav för att få
            bidrag så att inga offentliga bidrag ska gå till extremistiska
            organisationer.
          </note>
          <note>
            Efter överenskommelsen 2017 tog det nästan ett år innan regeringen
            tillsatte utredningen Demokrativillkoren i statlig bidragsgivning
            . Utredaren avlämnade sin rapport i juni 2019. Sedan dess har
            utredningen varit ut på remiss, men ännu finns varken proposition
            eller lagrådsremiss – nästan fem år efter att ett demokratikriterium
            för bidrag utlovades i terroröverenskommelsen.
          </note>
          <note>
            Parallellsamhällen i Sverige göds av statliga och kommunala bidrag
            som utnyttjas av både kriminella och av extremister, inte sällan
            i samarbe ­ te. Det är hög tid att lagen förändras.
          </note>
          <note>
            I sin årsbok för 2020 lyfter också Säkerhetspolisen fram problemen
            och anger att de i sitt operativa arbete ser att det finns individer
            med koppling till våldsbejakande extremism som är aktiva i organisationer
            som tar emot offentliga medel. I Säpos årsbok står det: ” Staten
            och kommunerna ska inte finansiera verksamheter som inte uppfyller
            demokrativillkoren, demokrativillkoren måste betyda något. ”
          </note>
          <note>
            Fru talman! Ett betydande problem som väntas växa framöver är
            att främmande makt försöker påverka Sverige. Det som mest diskuteras
            är olika typer av ryska desinformationskampanjer och psykologisk
            krigföring. Vad som däremot diskuteras mindre är den våg av utländsk
            finansiering av religiösa stiftelser och moskéer som kommer antingen
            direkt från utländska stater eller från olika aktörer med en nära
            koppling till en sådan stat.
          </note>
          <note>
            Det finns stater, stiftelser, organisationer och andra som har
            ett intresse av att destabilisera Sverige och underminera den
            svenska demokratin. Det är ett allvarligt hot som påverkar oss
            långsiktigt. Sverige måste agera.
          </note>
          <note>
            Kristdemokraterna föreslår ett förbud mot att utländska extremister
            får finansiera organisationer, stiftelser, trossamfund och politiska
            gruppering ­ ar i Sverige. Ett sådant förbud behöver naturligtvis
            utredas grundligt. En lista man kan ta sin utgångspunkt ifrån
            är FN:s säkerhetsråds konsoliderade lista över sanktioner, men
            den behöver också med all sannolikhet kompletteras med en bedömning
            från Säkerhetspolisen, Must och Polismyndigheten.
          </note>
          <note>
            Utifrån denna bakgrund yrkar jag bifall till reservation 21.
          </note>
          <note>
            Fru talman! Terrorismen kommer inte att kullkasta vårt samhälle,
            men den kan göra mycket skada. Som dagens debatt visar behöver
            det också göras betydligt mer för att stoppa terrorismens framväxt
            och hot än vad som har gjorts hittills under S-regeringens tid
            vid makten.
          </note>
          <note>
            Vi kristdemokrater stöder de tillkännagivanden som utskottets
            majoritet föreslagit och naturligtvis också Kristdemokraternas
            egna yrkande och reservationer, men vid denna debatt yrkar jag,
            som jag tidigare sagt, bifall endast till reservation 21.
          </note>
          <note>
            Anf. 6 JOAR FORSSELL (L):
          </note>
          <note>
            Fru talman! Det här är en oerhört viktig debatt. Tack till alla
            er andra som har deltagit i den, vill jag säga.
          </note>
          <note>
            Terrorism är ett fundamentalt hot mot den liberala demokratin.
            Oavsett om det är ett terrorbrott som begås av en vänsterterrorist,
            en högerterrorist, en ekofascist, en islamist eller vad det nu
            kan vara för någonting har de det gemensamt att terrorister och
            terrorism till sin natur motsätter sig hela kärnan i det som vi
            försöker bygga i det här landet, det vill säga liberal demokrati.
            Vi respekterar mänskliga rättigheter och bygger stabilitet i samförstånd
            med varandra snarare än att trappa upp konflikter och använder
            inte våld som metod, utan i stället respekterar vi varandras rättigheter
            och demokrati.
          </note>
          <note>
            Terrorism skiljer sig också från andra politikområden på det
            sättet att individen inte kan göra så mycket alls. När det gäller
            bostadspolitik finns det mycket som staten bör göra, men man kan
            också säga att individen borde ta ett större ansvar att till exempel
            spara mer själv. När det gäller utbildningspolitik finns det mycket
            staten kan och borde göra, men det är också ett ansvar för individen
            att anstränga sig i skolan. När det gäller miljöpolitik finns
            det ett ansvar att själv inte slänga plast i naturen även om det
            finns mycket som staten borde göra. Men terrorism är till sin
            natur helt och hållet statens uppgift.
          </note>
          <note>
            Det är en fundamental uppgift för en liberal demokrati och för
            en stat att skydda sitt folk från terrorism och att skydda demokratin
            från terrorister, oavsett varifrån de kommer – högerextremism,
            vänsterextremism, isla ­ mism, ekofascism eller någonting annat.
          </note>
          <note>
            Fru talman! Jag vill konstatera att vi i utskottet gör flera
            viktiga tillkännagivanden med krav på den socialdemokratiskt ledda
            regeringen att faktiskt agera. En hel del av tillkännagivandena
            återfinns i och kommer från motionsyrkanden som har lagts fram
            av Liberalerna. Jag får väl därför säga att jag är glad över det
            stöd som utskottet har gett mycket av den liberala politik som
            vi har lagt fram.
          </note>
          <note>
            Vi som bryr oss om de här frågorna bör nog också vara kritiska
            till att Sverige inte har agerat tillräckligt mycket, tillräckligt
            fort – med tillräckligt mycket så kallad sense of urgency. Man
            ska inte prata engelska i kammaren. Men det är en term, och därför
            får man nog säga det. Det handlar om en känsla, en förståelse
            för allvaret och hur viktigt det är att det händer någonting snart.
          </note>
          <note>
            När det gäller till exempel återvändande terrorister har Liberalerna
            än ­ da sedan 2016 – långt innan den här debatten fyllde Agenda
            -studion eller alla Sveriges ledarskribenters texter i tidningarna
            – krävt att alla som återvänder ska omedelbart och med automatik
            utredas för brott. Det finns ock ­ så tydliga uppmaningar från
            Sveriges riksdag till regeringen om att agera mycket mer kraftfullt
            än man faktiskt har gjort. Jag kan tycka att regeringen ibland
            låter lite förmäten och nöjd. Det här har varit tydliga krav från
            Sveriges riksdag, som har drivit regeringen framför sig. Men vi
            har inte kommit hela vägen. Regeringen har fortfarande varit för
            saktfärdig.
          </note>
          <note>
            Vi menar att det fortfarande finns ett mycket stort behov av
            att stärka regelverket och att se till att hanteringen av återvändande
            blir mycket mer tillfredsställande. Ingen ska kunna komma undan
            lagföring. Alla som på något sätt har deltagit måste bli lagförda.
          </note>
          <note>
            Fru talman! När vi talar om terrorism är det lätt att halka in
            i retorik, och det är lätt att människor tror att terrorism är
            något som kommer utifrån. Det är det inte alls alltid. Det är
            tvärtom allt oftare på det sättet att terrorism också kommer inifrån
            vårt land. Vi behöver tuffare lagstiftning och en tydligare linje
            som är gemensam för alla Sveriges partier också mot terrorism
            som kommer inifrån, från vårt eget land.
          </note>
          <note>
            Det finns en reservation, reservation 22, som jag vill yrka bifall
            till. Den handlar om just den överenskommelse om terrorism som
            Sveriges riksdags olika partier har gjort. Vi måste genomföra
            alla de punkter som vi har kommit överens om. Vi får inte så sakteliga
            luta oss tillbaka och vänta på att saker ska hända. Detta måste
            ske nu.
          </note>
          <note>
            Överenskommelsen slöts 2015 och 2017. Där finns flera väsentliga
            punkter som vi behöver lägga mycket krut på för att få till stånd
            skärpningar. Det handlar till exempel om att offentliga bidrag
            aldrig, inte under några som helst omständigheter, ska kunna gå
            till icke-demokratiska organisationer eller organisationer som
            motverkar demokratin. Det där måste vi kontrollera mycket bättre,
            mer rigoröst och med tuffare regelverk än i dag.
          </note>
          <note>
            Fru talman! Innan jag satt i riksdagen var jag ordförande i Liberalernas
            ungdomsförbund. Jag vet mycket väl hur granskningarna har gått
            till tidigare. Jag tror att man missar en hel del om granskningar
            av demokrati mest fokuserar på vad det står i stadgar, är föraviserade
            nedslag i verksamheten eller går ut på att man diskuterar till
            exempel könsbalansen i en officiellt vald styrelse. Jag förstår
            att det inte är bara det man gör. Men det har funnits en sådan
            attityd, att man kan läsa på ett papper huruvida en organisa ­
            tion är demokratisk eller verkar för demokrati eller inte. Så
            är inte fallet.
          </note>
          <note>
            Det är såklart totalt oacceptabelt att en endaste krona går till
            någon verksamhet som på något sätt motarbetar demokratin, den
            liberala demokratin som vilar på mänskliga rättigheter, i sin
            kärna. Det krävs nationella beslut, en nationell handlingskraft,
            för att få bukt med det här. Man kan inte göra olika bedömningar
            lite här och var i landet. Att bekämpa ter ­ ror ­ ism och skydda
            demokratin är ett nationellt åtagande och inget som man kan släppa
            vind för våg. Vi kräver såklart att det ska stoppas också på lokal
            och regional nivå, men staten måste gå före och sätta standarden.
          </note>
          <note>
            Fru talman! Jag nämnde den inhemska extremismen och radikalise
            ­ ringen, inte minst i våra utsatta områden. För att fortsätta
            på det anekdotiska spåret kan jag berätta att jag själv bodde
            i Tensta utanför Stockholm i sex år. När jag växte upp på Södermalm
            såg jag aldrig någon som delade ut flygblad med budskapet att
            man inte fick gå och rösta eftersom det var emot en religion.
            Det finns däremot i en del av våra utsatta förorter.
          </note>
          <note>
            Grunden är den sociala utsattheten. De stora socioekonomiska
            problemen utgör en grogrund för extremism. Vi måste se till att
            lyfta människor ur de strukturer som ligger till grund för extremism.
            Det handlar om att stärka både skolan och utbildningen. Det handlar
            om att se till att folk har verktyg från början, om att bekämpa
            arbetslöshet och trångboddhet. Det handlar om att se till att
            integrationen fungerar och att det finns ett mycket stabilt, bra
            och genomgripande värdegrundsarbete också i skolan och förskolan.
            På det området har Liberalerna flera tuffa förslag.
          </note>
          <note>
            Fru talman! Jag yrkar som sagt bifall till vår reservation nummer
            22.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10.)
          </note>
          <note>
            § 6 Förbud mot otillbörliga handelsmetoder vid köp av jordbruks
            ‑ och livsmedelsprodukter
          </note>
          <note>
            Miljö- och jordbruksutskottets betänkande 2020/21:MJU21
          </note>
          <note>
            Förbud mot otillbörliga handelsmetoder vid köp av jordbruks-
            och livsmedelsprodukter (prop. 2020/21:134)
          </note>
          <note>
            föredrogs.
          </note>
          <note>
            Anf. 7 JON THORBJÖRNSON (V):
          </note>
          <note>
            Fru talman! Det här har varit ett intressant och spännande ärende
            att arbeta med. Jag har aldrig varit med om att så många har velat
            komma till tals, ha synpunkter och ge förslag samtidigt som frågan
            har varit i det närmaste osynlig i pressen, i alla fall i de stora
            publikationer som når den breda allmänheten.
          </note>
          <note>
            Det ta gäller ett EU-direktiv om otillbörliga handelsmetoder
            inom jordbruks- och livsmedelssektorn som EU har jobbat med ganska
            länge. Sedan 2009 har EU kommit med olika förslag och lösningar
            på hur man ska få till god affärssed, sunt förnuft och rättvis
            behandling i livsmedelskedjan. En lagstiftning för detta finns
            redan sedan tidigare i en majoritet av EU:s medlemsländer, men
            inte i Sverige. Regeringar av olika färger har låtit bli att införa
            sådana regleringar.
          </note>
          <note>
            Fru talman! Syftet med direktivet är att skydda liten mot stor.
            Det är ett bra syfte. Men då gäller det att syftet får ordentligt
            genomslag i förslaget. Regeringens förslag innebär att det införs
            ett förbud för köpare med en omsättning på över 20 miljoner att
            använda vissa otillbörliga handelsmetoder mot leverantörer och
            producenter. Små köpare med en svagare ställning på marknaden,
            till exempel restauranger med en mindre omsättning än 20 miljoner,
            omfattas inte. Det bildas alltså ett golv.
          </note>
          <note>
            Vänsterpartiet välkomnar en ny lagstiftning som förhindrar otillbörliga
            handelsmetoder vid köp av jordbruks- och livsmedelsprodukter.
            Vi tycker att golvet som undantar till exempel de små kvarterskrogarna
            är bra. Brist på rättvisa villkor för försäljning och köp inom
            livsmedelssektorn riskerar att leda till negativa effekter för
            såväl jordbrukare och småföretagare som konsumenter.
          </note>
          <note>
            När det gäller handel med livsmedel finns det stor a jättar,
            både bland producenter och i dagligvaruhandeln. Ica, Coop och
            Axfood är stora aktörer som dominerar när det kommer till affärskedjorna
            där vi köper våra matvaror. Arla, Nestlé och Ugglarps är exempel
            på stora koncerner på producentsidan. Det är jättar med mångmiljardomsättningar
            som dominerar. Det går att rabbla procentsiffror om marknadsandelar,
            men med dagens lagstiftning har företag lyckats växa sig riktigt
            stora på både producent- och köparsidan.
          </note>
          <note>
            Fru talman! När EU:s direktiv nu ska införas i Sverige har EU
            lämnat förslag på en trappstegsmodell där företag ska delas in
            i olika fack beroende på omsättning. De producenter som har mindre
            omsättning än köparna ska skyddas av den nya lagstiftningen.
          </note>
          <note>
            Enligt EU:s förslag skyddas till exempel en producent med en
            omsättning på 150 miljoner mot en köpare med en omsättning på
            500 miljoner men inte mot en köpare med en omsättning på 50 miljoner.
            Det finns flera trappsteg i förslaget, och det har kommit kritik
            mot att det skulle vara svårt att tillämpa och att det är krångligt
            att veta vilka regler som gäller gentemot vilket företag. Regeringen
            har tagit fasta på det i sitt förslag, och vi håller med.
          </note>
          <note>
            För att det ursprungliga syftet att skydda liten mot stor ska
            få ordentligt genomslag vill vi att det ska finnas ett tak för
            vilka som ska skyddas av lagstiftningen. Vi tycker inte att det
            är rimligt att de allra största jättarna, till exempel Coca-Cola,
            ska skyddas av lagstiftningen mot en mindre handlare med en omsättning
            på 25 miljoner. Friheten att teckna eller inte teckna avtal försvinner
            inte. Behöver verkligen stora internationella företag skyddas
            mot en lanthandel eller ett hotell med restaurang?
          </note>
          <note>
            Fru talman! Vänsterpartiet föreslår att taket ska gälla för alla
            företag med en omsättning på över 3 ½ miljard. De ska alltså inte
            skyddas av EU-direktivets reglering. Det är en liten del företag
            som omfattas av detta undantag, och EU lyfter bland annat fram
            att otillbörliga handelsmetoder anses vara ett problem särskilt
            för små och medelstora företag i jordbruks- och livsmedelskedjan.
            De flesta kan nog hålla med om att företag som Coca-Cola och Nestlé
            inte kan räknas till denna grupp.
          </note>
          <note>
            I ett remissyttrande från Konkurrensverket kan man läsa följande:
            ”En utvidgning [av lagstiftningen i enlighet med utredningens
            förslag] till att omfatta alla leverantörer skulle göra det möjligt
            även för mycket stora leverantörer att kunna åberopa reglerna
            även gentemot betydligt mindre köpare, vilket inte är enlighet
            med direktivets syfte. Konkurrensverket anser att en sådan utvidgning
            av tillämpningsområdet, som innebär att regelverket kan få en
            annan verkan än vad som åsyftats i direktivet, behöver övervägas
            ytterligare. Bland annat det bör det övervägas om det finns övertygande
            skäl för att åstadkomma en generell förskjutning av marknadsmakt
            i värdekedjan och vad det skulle få för effekter för konsumenterna.”
          </note>
          <note>
            Metoden att ha ett tak som undantar de allra största koncernerna
            från den skyddande regleringen är inte unikt för vårt förslag.
            I Finland har man konstruerat ett system där man har ett tak som
            undantar de allra största leverantörerna med en omsättning på
            över 3 ½ miljard, förutsatt att köparen har en lägre omsättning.
            I Tyskland ligger ett förslag under behandling om ett tak som
            undantar de allra största jättarna. Även Litauen jobbar efter
            modellen med ett tak.
          </note>
          <note>
            Fru talman! Det är tydligt att det här har varit en svår fråga
            och att det inte har varit självklart hur utformningen skulle
            bli i Sverige. Under processens gång i EU har Sveriges ståndpunkt
            varit kritisk till direktivet. Detta var något som skulle vara
            frivilligt eller rättas till med nationella lösningar där det
            behövdes. Sverige har alltså varit emot det som nu införs.
          </note>
          <note>
            Sedan svängde det till att försöka hamna så nära kommissionens
            förslag som möjligt. När förslaget nådde utskottets bord var det
            med en överimplementering av direktivet från EU. Trappstegsmodellen
            togs bort, taket försvann och kvar fanns golvet för företag med
            en omsättning på under 20 miljoner.
          </note>
          <note>
            Fyra partier motionerade om att ta med taket på 3 ½ miljard som
            skulle undanta de allra största företagen från regleringens skydd,
            vilket skulle ge en majoritet för ett sådant förslag. Men bara
            några dagar senare hade Moderaterna, Sverigedemokraterna och Kristdemokraterna
            – tripp, trapp, trull – vänt och ville inte längre driva sina
            motioner.
          </note>
          <note>
            Vad det berodde på, att de ändrade sig efter några dagar, kan
            jag inte svara på. Men det indikerar i alla fall att ställningstagandet
            i frågan inte har varit självklart och enkelt för alla parter.
            Jag utgår speciellt från att de fått minst lika mycket information
            och haft minst lika många möten med intressenter som vi.
          </note>
          <note>
            Nu blir det i stället en överimplementering av direktivet, vilket
            en hel del partier brukar ondgöra sig över. Ganska många gånger
            har jag hört att överimplementeringar inte är bra och att EU inte
            ska styra alltför mycket över vad som händer i de olika länderna.
            Men så har det blivit här.
          </note>
          <note>
            Jag yrkar bifall till Vänsterpartiets reservation.
          </note>
          <note>
            Anf. 8 MALIN LARSSON (S):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet i dess helhet.
          </note>
          <note>
            I dag debatterar vi miljö- och jordbruksutskottets betänkande
            om förbud mot otillbörliga handelsmetoder vid köp av jordbruks-
            och livsmedelsprodukter, även förkortat UTP-direktivet. Det är
            ett ärende som vi har vridit och vänt på under våren. Det har
            varit många dialoger, frågor och svar innan vi nu lyckats göra
            en bra landning i denna ändå så viktiga fråga.
          </note>
          <note>
            Jag vill passa på att rikta ett tack till presidiet i utskottet,
            kansliet och föredragande Nina Liljeqvist som alla har sett till
            att vi har fått tid till ären ­ det, möjlighet att träffa berörda
            aktörer och myndigheter och slutligen ett mycket välskrivet betänkande.
            Stort tack även till alla andra som har ställt upp och svarat
            på våra många frågor under processen.
          </note>
          <note>
            Den nya lag som föreslås handlar om att genomföra Europaparlamentets
            och rådets direktiv om otillbörliga handelsmetoder mellan företag
            i jordbruks- och livsmedelskedjan. Lagförslaget syftar till att
            skydda leverantörer av jordbruks- och livsmedelsprodukter mot
            vissa otillbörliga handelsmetoder. Genom den nya lagen införs
            ett förbud för köpare med en årsomsättning på över motsvarande
            2 miljoner euro att använda vissa handelsmetoder mot leverantörer.
          </note>
          <note>
            I förslaget finns även bestämmelser om tillsyn och om sanktioner
            för den som bryter mot förbuden mot otillbörliga handelsmetoder.
            I regering ­ ens lagförslag finns dessutom ett förslag till ändring
            i offentlighets- och sekretesslagen.
          </note>
          <note>
            I utskottet har vi också enats om en nationell utvärdering av
            direktivets genomförande. Den ska specifikt undersöka det nya
            regelverkets konsekvenser för aktörerna på den svenska marknaden.
          </note>
          <note>
            Den nya lagen och lagändringarna föreslås träda i kraft den 1
            november i år, och sedan tidigare har Konkurrensverket utsetts
            till ansvarig tillsynsmyndighet.
          </note>
          <note>
            Regeringen har utformat ett regelverk som undantar mindre företag,
            vilket även inkluderar de flesta restaurangföretag över hela landet
            som nu under coronapandemin och i dagsläget har en ansträngd situation.
            Lagen ska alltså värna leverantörer i livsmedelskedjan mot otillbörliga
            affärsmetoder och därigenom skydda den svagare parten vid köp
            av jordbruks- och livsmedelsprodukter.
          </note>
          <note>
            Fru talman! Nya regler om otillbörliga handelsmetoder i livsmedelskedjan
            har diskuterats på EU-nivå ända sedan 2009, och det beslutades
            om ett direktiv i april 2019. Syftet med direktivet är, som jag
            tidigare sa, att stärka de svaga aktörerna i livsmedelskedjan
            mot otillbörliga handelsmetoder. Det är oftast företag inom jordbrukssektorn
            och livsmedelsproducenter med en svagare förhandlingsstyrka.
          </note>
          <note>
            Regelverket syftar till att förbättra förutsättningarna för att
            stärka svensk primärproduktion och förädlingsindustri och öka
            lönsamheten hos företag som verkar i jordbruks- och livsmedelskedjan.
          </note>
          <note>
            Redan innan förslaget till direktiv lades fram hade en majoritet
            av EU:s medlemsstater en egen specifik nationell lagstiftning
            mot otillbörliga handelsmetoder. Medlemsstaternas regler skiljer
            sig dock mycket från var ­ and ra. På EU-nivå bedömdes denna differentiering
            kunna störa handeln på den inre marknaden.
          </note>
          <note>
            Sverige är ett av åtta medlemsländer som saknar specifik lagstiftning
            här. Det finns dock svenska regler som på olika sätt reglerar
            möjligheten att använda olika handelsmetoder i jordbruks- och
            livsmedelskedjan, bland annat i konkurrens- och marknadsföringsrätten
            och inom civilrätten. Men till skillnad från direktivet är dessa
            regleringar generella och tar inte sikte på den specifika sektor
            som direktivet gäller.
          </note>
          <note>
            Fru talman! Det har diskuterats mycket om det även skulle införas
            en övre gräns eller inte. Ett övre omsättningstak på 350 miljoner
            euro skulle riskera att leda till mycket stora återverkningar
            på hela den svenska livsmedelsmarknaden. Ett tak på 350 miljoner
            euro skulle exkludera närmare 60 procent av omsättningen i den
            svenska livsmedelsindustrin. Det handlar i stor utsträckning om
            lantbrukskooperativa företag, företag som är stora köpare från
            primärproducenter och företag med stark närvaro på vår svens ­
            ka marknad.
          </note>
          <note>
            Svensk primärproduktion skulle riskera att drabbas mycket hårt.
            Mellan 50 och 80 procent av böndernas avsättning, beroende på
            sektor, sker till företag som skulle exkluderas. På en hårt konkurrensutsatt
            marknad riskerar det att leda till ytterligare press på böndernas
            priser. Det skulle ge helt motsatt effekt till vad som behövs
            för att vi ska nå våra mål i den svenska livsmedelsstrategin.
          </note>
          <note>
            Denna proposition om UTP är en viktig del i arbetet med att genomföra
            livsmedelsstrategin och med att minska sårbarheten, eftersom den
            syftar till att utjämna de obalanser som finns i livsmedelskedjan
            mellan producentledet och dagligvaruhandeln.
          </note>
          <note>
            Att öka lönsamheten i livsmedelsproduktionen är en viktig faktor
            för att öka investeringsförmågan, minska sårbarheten och kunna
            ställa om till ett hållbart jordbruk. Det är en nödvändighet för
            att vi ska nå livsmedelsstrategins mål, som riksdagen har beslutat
            om i stor enighet.
          </note>
          <note>
            Fru talman! Propositionen innebär ett rakt och enkelt genomförande
            av EU:s UTP-direktiv med endast en lägre beloppsgräns. Det innebär
            både att snedvridningseffekter undviks och att detta blir lätt
            att tillämpa för både säljare och köpare. Propositionen utgör
            därmed den rimligaste tillämpningen och är inte en överimplementering
            utan tvärtom.
          </note>
          <note>
            Vi kan nu se till att den svenska lagstiftningen genomförs på
            ett sätt som säkerställer direktivets intentioner, nämligen att
            handelsmetoder som anses oacceptabla på andra marknader också
            förbjuds inom livsmedelskedjan. En välfungerande och transparent
            marknad med lönsamma företag i alla led är avgörande för ett brett
            utbud och utveckling av nya produkter.
          </note>
          <note>
            Detta är ett välbalanserat lagförslag som ligger i linje med
            den natio ­ nella livsmedelsstrategins mål om att öka produktionen
            och konkurrens ­ kraften hos våra livsmedelsföretag.
          </note>
          <note>
            Anf. 9 JOHN WIDEGREN (M):
          </note>
          <note>
            Fru talman! Precis som har lyfts här i talarstolen tidigare i
            dag är det väl sällan vi behandlar frågor som har engagerat på
            så många olika sätt som frågan om UTP-direktivet har gjort den
            här våren. Det är otroligt många organisationer från olika sidor
            som har hört av sig och velat ha möten och svar på frågor, samtidigt
            som vi i utskottet har kallat in till extra möten och bjudit in
            extra gäster för att reda ut vad som faktiskt är rätt och fel
            i den här frågan.
          </note>
          <note>
            Som nämndes av Vänsterpartiets representant var Sverige tidigare
            emot det här direktivet på EU-nivå. Som jag förstår det gällde
            det brett, rakt över alla partier, på EU-nivå. Det kan man väl
            förstå – att vi kanske hade kunnat hittat lösningar utan det här
            direktivet – men det är ett direktiv, och det ska implementeras
            i Sverige.
          </note>
          <note>
            I den svenska utredning som redovisades och som ledde fram till
            den här propositionen talades det om ett förslag med ett golvbelopp
            men inget takbelopp. Man motiverar det med att det ska vara den
            bästa vägen när det gäller att stärka primärproduktionen. Vi kan
            från Moderaternas sida köpa att det mycket väl kan vara så, men
            det har inte varit givet för vår del.
          </note>
          <note>
            Precis som har lyfts fram skulle det nämligen kunna röra sig
            om en överimplementering av direktivet, och historiskt brukar
            vi från Moderat ­ ernas vara emot överimplementeringar av EU-direktiv.
            Men vi tolkar inte detta riktigt så, och de signaler vi får utifrån
            tyder kanske inte heller riktigt på att detta är en överimplementering.
            Snarare är det en förenkling av hela direktivet. Det är också
            det som har gjort att vi till sist har landat som vi gjort i frågan.
          </note>
          <note>
            Eftersom detta spretar och vi ser att olika länder kommer att
            landa på olika sätt i detta tycker vi att det är väldigt bra och
            viktigt att utskottet enigt har ställt sig bakom Moderaternas
            förslag om att efter en tid göra en ut ­ värdering av förslaget.
            Det är nämligen alldeles uppenbart att den utvärderingen behövs,
            så det känns väldigt bra.
          </note>
          <note>
            För Moderaternas räkning yrkar jag bifall till förslaget i betänkandet.
            Vi understryker detta med utvärderingen; vi tycker att det är
            väldigt bra.
          </note>
          <note>
            Det talas som sagt om hur direktivet skulle påverka livsmedelsstrategin
            och förutsättningarna för svensk primärproduktion och svenskt
            jordbruk. Det gör det nog – absolut – även om jag inte tror att
            de stora jordbrukskedjorna, vilket lyftes tidigare, faktiskt speglar
            sina priser gentemot primärproducenter beroende på hur UTP-direktivet
            landar. Jag är inte lika säker på det som Socialdemokraternas
            representant var.
          </note>
          <note>
            Jag ser ett antal olika saker vi i stället behöver göra för att
            stärka primärproduktionen och för att uppnå livsmedelsstrategins
            mål. Dem vill man från regeringens sida inte riktigt ta i, så
            dem väntar vi fortfarande på. När det gäller de konkreta verktygen
            för hur vi faktiskt når fram till livsmedelsstrategins mål, som
            nu närmar sig – vi ska ha uppnått dem 2030 – har vi en bra bit
            kvar att gå.
          </note>
          <note>
            Fru talman! Jag tänker inte förlänga den här debatten alltför
            mycket. Vi har från Moderaternas sida klargjort vår syn. Jag yrkar
            alltså bifall till förslaget i betänkandet, och vi vill understryka
            vikten av en utvärdering.
          </note>
          <note>
            Anf. 10 MARTIN KINNUNEN (SD):
          </note>
          <note>
            Fru talman! Vi debatterar i dag regeringens proposition om en
            lag mot otillbörliga handelsmetoder. Som tidigare talare har sagt
            är detta en komplex fråga med vitt skilda intressen, vilket samtliga
            partier fick erfara under beredningen i utskottet – och säkert
            också i samband med möten med de olika lobbygrupperna. Min reflektion
            var väl att man ofta höll med den man senast hade talat med, och
            den här gången talade man med de olika grupperna om vartannat.
            Det har alltså varit en komplex beredning.
          </note>
          <note>
            Fru talman! Det bör i detta sammanhang sägas några ord om bakgrunden
            till den här lagen. Detta är nämligen ingenting som genomförs
            i Sverige för att branschen eller andra aktörer i Sverige har
            fört fram att handelsmetoder ska regleras genom sådan här lagstiftning.
            Det bygger inte heller på att något parti i riksdagen har drivit
            på, utan bakgrunden är att Frankrike och andra länder i södra
            Europa i många år har arbetat för att få till stånd ett EU-direktiv.
          </note>
          <note>
            Detta EU-direktiv har både regering och riksdag sagt nej till.
            Det är således ett typexempel på ett växande EU som ger sig in
            i områden där man helt enkelt inte ska vara. Sverigedemokraterna
            kommer alltid att vara en garant för att bekämpa ett klåfingrigt
            EU och stödja utvecklingen mot ett mellanstatligt EU-samarbete
            som i första hand ska fokusera på att möjliggöra frihandel med
            varor och tjänster inom den inre marknaden.
          </note>
          <note>
            Fru talman! Nu tvingas vi dock implementera direktivet. Det hade
            varit att föredra att lösa detta med branschöverenskommelser eller
            förändringar av den befintliga konkurrenslagstiftning vi har.
            Vi ser problem med det liggande förslaget, men frågan är hur man
            ska utforma lagstiftningen på bästa sätt.
          </note>
          <note>
            Vi har här producenter och köpare med olika platser i näringskedjan,
            och vad vi får nu är skydd för säljare gentemot köpare samt undantag
            för de allra minsta. Detta kan vara bra eftersom vi har en oligopolliknande
            marknad på livsmedelsförsäljningsområdet med stora aktörer som
            Ica, Coop och Axfood. Men frågan är inte riktigt så enkel eftersom
            vi även har stora grossister och stora koncerner på producentområdet.
            Frågan är om stora aktörer verkligen ska ha extra skydd även gentemot
            mindre eller jämnstora aktörer, och frågan är också vad det leder
            till om man nu ger dessa extraskydd. Leder det till ökade administrativa
            problem när man till exempel ska sätta upp ett tak för årsomsättning?
            Det skapar ju faktiskt negativa incitament.
          </note>
          <note>
            Från Sverigedemokraternas sida lutade vi initialt åt att införa
            ett takbelopp, men med tidens gång har vi blivit alltmer ödmjuka.
            Som tidigare talare har sagt är det svårt att egentligen definiera
            vad som är en överimplementering och vad som inte är en överimplementering.
            När allt kommer omkring får man helt enkelt titta på vad som är
            bäst eller minst riskabelt att göra i det här läget. Det blir
            nämligen alltid komplicerat när staten ska gå in och reglera en
            i övrigt fri marknad.
          </note>
          <note>
            Vi har landat i att vi inte är beredda att genomföra sådana förändringar
            av lagförslaget i detta skede, men vi välkomnar att utskottet
            har kunnat enas om krav på en ordentlig utvärdering. Vi behöver
            veta mer om regelförändringarnas konsekvenser för bland annat
            handelsvolymer, vinstmarginaler, lönsamhet och allmän konkurrenssituation
            för alla marknadens aktörer och hur den svenska livsmedelsproduktionen
            påverkas.
          </note>
          <note>
            Fru talman! Som tidigare sagt ser vi potentiella problem med
            proposi ­ tionen, men vi ser det ändå som den bästa vägen framåt
            att genomföra detta, titta noggrant på vad följderna blir och
            vid behov återkomma.
          </note>
          <note>
            Anf. 11 ULRIKA HEIE (C):
          </note>
          <note>
            Fru talman! Ett EU-direktiv om att förbjuda otillbörliga handelsmetoder
            – vad är det, undrar kanske du som lyssnar på den här debatten.
          </note>
          <note>
            När det gäller livsmedelskedjans olika aktörer kommer det framöver
            att finnas både en svart lista med den typen av otillbörliga handelsmetoder
            som man inte vill se och en grå lista där man kommer att kunna
            ingå avtal om det – det är alltså inte så att man kan använda
            dessa metoder per automatik.
          </note>
          <note>
            Då kanske någon undrar om detta verkligen behövs. Ja, det gör
            det faktiskt. Affärsmetoder som förekommer i dag och som nu blir
            förbjudna är, vad jag vet, inte accepterade på så många andra
            marknader. Det kan till exempel gälla att köparen kräver insyn
            i säljarens ekonomi, affärshemligheter och vinstmarginaler. Det
            kan handla om att man ensidigt ändrar villkoren i ingångna avtal.
            Det kan gälla frågor om leveransvillkor, pris och volymer. Det
            förekommer också krav på att köparen, på säljarens bekostnad,
            ska kunna lämna tillbaka färskvaror man köpt och som inte blivit
            sålda. Det kan handla om långa betalningsperioder.
          </note>
          <note>
            Tidigare talare i debatten har nämnt att vi har haft många möten
            i de här frågorna. Vi har ställt frågor om hur vanligt det är
            med otillbörliga handelsmetoder, och då har svaret ibland varit
            att man inte riktigt vet. Det kan nämligen vara väldigt känsligt
            att på olika sätt ta upp den frågan, och det kan också missgynna
            en som företagare. Det är klart att det är allvarligt, men att
            de här otillbörliga handelsmetoderna används har vi fått höra
            ganska många exempel på.
          </note>
          <note>
            Direktivet handlar om att ändra balansen i livsmedelskedjan så
            att den blir bättre, skulle man kunna säga, och det är viktigt
            för att skapa en star ­ kare sektor för livsmedelsproduktion.
            Sveriges försörjningsförmåga har un ­ der de senaste åren blivit
            alltmer aktuell, ända sedan askmolnet för mer än tio år sedan.
            Vi hade torkår för tre år sedan. Det har varit bränder och oro
            ­ ligheter i vår omvärld men också i vårt närområde. I uppbyggnaden
            av totalförsvaret nämns livsmedelsproduktionen som en viktig del,
            och under den pågående pandemin fanns det åtminstone initialt
            ganska stora utma ­ ningar kopplat till kompetensförsörjning,
            transporter, insatsvaror med mera.
          </note>
          <note>
            Det ursprungliga direktivet hade en trappa som skulle skydda
            den mindre mot den större, som exempelvis Vänsterpartiets företrädare
            har tagit upp i debatten. Men efter att ha gjort en utredning
            utifrån svenska förhållanden landade man i en annan modell. Det
            har diskuterats om det skul ­ le vara en överimplementering eller
            inte. Det är en mer rak modell, och de flesta betraktar den ändå
            som en enklare modell där säljarens roll stärks i förhållande
            till köparens och det skapas en bättre balans i livsmedelssektorn.
            Det handlar alltså inte om förhållandet ut mot kunden utan om
            olika förhållanden dessförinnan.
          </note>
          <note>
            Hela utskottet har också ställt sig bakom en skrivning om att
            utvärdera hur direktivet kommer att påverka de olika leden, och
            det är bra. Många gånger när vi gör om ett EU-direktiv till svensk
            lagstiftning är vi många som av olika anledningar kommer med kritik
            om överimplementering, och företrädare i debatten har också lyft
            upp att det finns olika bilder huruvida det här skulle vara en
            överimplementering eller inte. Det är åtminstone en annan implementering
            än det ursprungliga EU-direktivet. Jag är medveten om att det
            finns ifrågasättanden, och det är klart att vi kommer att följa
            det här noga.
          </note>
          <note>
            Om vi jämför propositionen med utredningen är det de minsta handlarna
            som omsätter under 2 miljoner euro som har undantagits. Det har
            då varit en diskussion om att säljande företag som omsätter mer
            än 350 miljoner euro skulle undantas och att man skulle ha ett
            tak.
          </note>
          <note>
            Utskottet har dock landat i att nästan samfällt föreslå att så
            inte ska bli fallet. Det är bara Vänsterpartiet som håller fast
            vid det. Vi har hört argumenten för det, men från min utgångspunkt
            anser jag att man inte riktigt har förstått mekanismen. Om man
            undantar de största företagen i den här delen mot de otillbörliga
            handelsmetoderna finns det ju till slut bara priset kvar att konkurrera
            med. På det sättet missgynnas de mindre företagen, för när man
            har förhandlat frågan med de stora företagen och ska vända sig
            till en mindre leverantör blir det ju bara prisfrågan kvar att
            förhandla om.
          </note>
          <note>
            I debatten har de riktigt stora företagen nämnts. Vänsterpartiet
            valde att nämna Coca-Cola och Nestlé, som omsätter endast 10 procent
            av den svenska marknaden. Men om man tittar på en del av de stora
            kooperativa företagen, som Lantmännen, Arla, Ugglarp med flera
            som också har nämnts tidigare i debatten, kan man se att de ägs
            av våra svenska lantbrukare. De skulle drabbas dubbelt om man
            skulle undantas från det här direktivet. Det skulle inte gynna
            lönsamhet och konkurrenskraft för primär ­ produktionen, och det
            är väl ändå en del som även Vänsterpartiet står bak ­ om, kopplat
            till livsmedelsstrategin. Även de fackliga organisationerna har
            lyft upp vikten av att den svenska livsmedelsindustrin får bättre
            förutsättningar framöver.
          </note>
          <note>
            Fru talman! Den svenska livsmedelsproduktionen står inför ett
            antal utmaningar, och det här är absolut inte det enda svaret
            på dessa utmaningar. Men det är en viktig pusselbit för att möta
            framtiden, och därför är det bra att det nu finns ett så brett
            stöd för denna proposition. Jag yrkar bifall till utskottets förslag.
          </note>
          <note>
            Anf. 12 MAGNUS OSCARSSON (KD):
          </note>
          <note>
            Fru talman! I dag debatterar vi alltså UTP-direktivet, vilket
            många har sagt före mig. Det handlar om förbud mot otillbörliga
            affärsmetoder vid köp av jordbruks- och livsmedelsprodukter.
          </note>
          <note>
            Vi kristdemokrater ställer oss bakom förslaget, och vi ser det
            också som väldigt viktigt att den nya lagen utvärderas enligt
            Moderaternas förslag för att se konsekvenserna och villkoren för
            köpare, leverantörer och primärproducenter i jordbruks- och livsmedelskedjan.
            Detta är för övrigt något som alla partier står bakom, något som
            är positivt och bra.
          </note>
          <note>
            Det avgörande för oss kristdemokrater när vi ställer oss bakom
            förslaget är att hedra uppgörelsen om livsmedelsstrategin. Den
            antogs här i riksdagens kammare för nästan exakt fyra år sedan
            och var ett väldigt viktigt beslut som föregicks av många samtal
            och diskussioner innan vi till sist blev överens. Jag vill passa
            på att tacka dåvarande landsbygdsministern Sven-Erik Bucht , som
            gjorde ett otroligt bra arbete för dess genomförande.
          </note>
          <note>
            Fru talman! Grunden för livsmedelsstrategin var att vi ville
            se ett slut på avvecklingen av svenskt jordbruk och i stället
            se en utveckling av det. Det var ett väldigt viktigt beslut och
            en viktig signal till alla Sveriges bönder att vi politiskt var
            överens, och frånsett Vänsterpartiet är vi överens också om UTP.
            Vi talade om att lönsamheten skulle öka, att konkurrenskraften
            skulle stärkas och att livsmedelsberedskapen skulle höjas från
            de rekordlåga nivåer som då var – under 50 procent. Gott så, men
            det var för fyra år sedan.
          </note>
          <note>
            Fru talman! Vad har då hänt? Hur har det gått med livsmedelsstrategin?
          </note>
          <note>
            Frågar jag regeringsföreträdarna säger de att mjölkpriserna nu
            är bra. Köttpriserna är jättebra. Alla priserna har gått upp.
            Solen lyser, och det regnar när det ska regna. Titta på hur duktiga
            de har varit. Man tycks totalt ha glömt sambandet mellan det extrema
            torkåret 2018 och effekterna vi ser i dag. Men frågan är fortfarande
            vad regeringen har gjort för att lönsamheten ska öka och konkurrenskraften
            stärkas. Hur har det gått med att öka vår självförsörjningsgrad?
            Har Sveriges livsmedelsberedskap ökat på fyra år? Svaret är nej.
            Den ligger stadigt under 50 procent, och Sveriges handelsunderskott
            på livsmedel är över 50 miljarder svenska kronor.
          </note>
          <note>
            Fru talman! Fyra år är lång tid. Här menar jag att regeringsföreträdarna
            behöver ägna sig åt självrannsakan. Konkreta åtgärder efterlyses.
            Exempelvis var ett av livsmedelsstrategins mål att regelbördan
            ska minska. Det har jordbrukarna ännu inte sett skymten av. I
            stället ökar regelverket i omfattning. När jag möter jordbrukare
            i dag undrar många vad som menas. De säger att vi talar om att
            minska regelbördan, men tvärtom blir den bara tyngre och tyngre.
            Vad tänker regeringen? Finns förslag? Åtgärdsplaner efterlyses!
            Om UTP är en nyckel, som ledamoten Ulrika Heie var inne på, är
            det positivt. Men fler åtgärder efterlyses.
          </note>
          <note>
            Anf. 13 JOAR FORSSELL (L):
          </note>
          <note>
            Fru talman! Jag tackar för en givande debatt.
          </note>
          <note>
            Betänkandet handlar om förbud mot otillbörliga handelsmetoder
            vid köp av jordbruks- och livsmedelsprodukter. Vi har tidigare
            i debatten hört att det har varit en lång process i utskottet,
            och det har blivit uppenbart att den typen av reglering behövs.
            Man kan ha olika åsikter om hur den ska se ut, och man kan ha
            olika intressen. Det verkar som att det är flera partier som har
            svängt hit och dit därför att de har fått nya infall. Det är inte
            dåligt utan bra, fru talman. Det visar att utskottets ledamöter
            har lyssnat, tagit till sig och beaktat de saker som har framkommit
            i processen. Att det framhålls som något dåligt att man inte har
            varit stensäker på sin ståndpunkt, haft ideologiska skygglappar
            och inte lyssnat från början, är märkligt.
          </note>
          <note>
            Tvärtom har det varit en gedigen process där många har fått komma
            till tals. Utskottet har till slut, trots olika ståndpunkter från
            början, lyckats landa i en gemensam produkt. Jag tycker att det
            är en styrka och visar att det går att komma framåt tillsammans
            i utskottet, även om man kommer från olika håll från början.
          </note>
          <note>
            De partier som har lämnat reservationer eller särskilda yttranden
            är de partier som från början inte har velat ha ett EU. Man kan
            i alla fall misstänka att det finns med i vågskålen.
          </note>
          <note>
            Fru talman! Det har tidigare lyfts fram att det har varit en
            speciell process därför att det här inte är förslag som har kommit
            ur partiernas processer eller som har lyfts fram av någon branschorganisation
            eller liknande. Det är sant, men det betyder inte att förslagen
            är dåliga. Det är därför man har en sådan här process, och man
            har hittat goda skäl. Även om förslagen från början inte har lyfts
            upp av en branschorganisation har goda argument kommit därifrån.
            Det är positivt.
          </note>
          <note>
            Liberalerna vill ha fri marknad och fri handel. Människor ska
            få handla med varandra hur de vill. Det är den grundläggande liberala
            utgångspunkten. Men det finns också en roll för staten att spela
            i att sätta upp regler som gör att handeln går till på ett sjyst
            sätt. Det är inte konstigare än så. De problem som betänkandet
            och förslaget från EU försöker komma åt finns i realiteten. De
            gör så att små leverantörer hamnar i ett svårt maktförhållande
            till stora köpare. Det är rimligt att vi ska ha lagstiftning som
            ska skydda de lite mindre leverantörerna från de lite större köparna.
          </note>
          <note>
            Det är kanske inte så många som lyssnar som är insatta i frågan,
            men man lyssnar nog om det finns ett intresse. Det kan vara värt
            att notera att det som har hänt i behandlingen i Sveriges riksdag
            är att vi i dag fattar beslut om en enklare modell än vad många
            andra EU-länder gör. Det blir tydligare och enklare, och det gynnar
            i sig det som är kärnan i produkten: att skydda små mot större
            – helt enkelt därför att större ofta har bättre resurser att förstå
            svåra system. Det är en enklare modell, och det är en modell som
            kommer att bli effektiv. Behovet har uttryckts och kommit fram
            i den gedigna process som utskottet har haft. Det är värt att
            säga att de minsta undantas.
          </note>
          <note>
            Det är extra viktigt att för en sådan här fråga i utskottet,
            just för att det har varit en komplicerad process, just för att
            flera partier har bytt ståndpunkt under arbetets gång, och just
            för att det är en komplex och invecklad fråga med många intressen
            åt olika håll, är det bra att det framgår av betänkandet, och
            det är ett förslag till tillkännagivande till regeringen, att
            den nya lagens konsekvenser ska utvärderas. Detta visar hur processen
            har fortlöpt. Ni som lyssnar hör hur debatten förs mellan riksdagens
            olika partier. Det visar att det kommer att finnas ett behov.
          </note>
          <note>
            Fru talman! Jag yrkar bifall till förslaget. Återigen kan jag
            säga att jag är glad för att det har varit en gedigen och bred
            process. Det är tråkigt att inte alla partier ställer upp på den
            typen av lagstiftning som kommer att skydda de minsta från de
            största och se till att vi får en bättre balans på marknaderna.
            Jag noterar att det kanske inte bara beror på produktens inne
            ­ håll utan också på en generell skepsis mot handelssamarbetet
            i Europeiska unionen.
          </note>
          <note>
            Anf. 14 MARIA GARDFJELL (MP):
          </note>
          <note>
            Fru talman! Jag har läst en hel del artiklar i medierna om oskäliga
            avtal, om utpressning och kopiering av produkter. Men med det
            beslut vi ska fatta i riksdagen nu blir förhoppningsvis oskäliga
            affärsmetoder betydligt ovanligare i Sverige, precis som i hela
            EU.
          </note>
          <note>
            Det finns ett fåtal stora livsmedelskedjor i Sverige. Tre aktörer
            står för 90 procent av marknadsandelen inom handeln. Under lång
            tid har handeln på ett allt hårdare sätt klämt åt livsmedelsproducenter
            i Sverige. De största företagen har vinstmarginaler som klår de
            internationella dagligvarujättar ­ na med hästlängder.
          </note>
          <note>
            Här i kammaren är det bara ett parti som kanske har lyssnat lite
            för mycket på handelns oskäliga lobbymetoder, men jag är glad
            över att vi har en så stor och bred enighet i de viktiga frågorna
            i Sveriges riksdag.
          </note>
          <note>
            Bakgrunden till dessa frågor handlar om oss konsumenter. Vi är
            många som tycker att de svenska bönderna gör ett viktigt arbete.
            I jordbruket produceras maten, men från de riktigt duktiga lantbrukarna
            kan vi som konsumenter också vara säkra på att vi får mer än själva
            livsmedlet. Man kan få biologisk mångfald i jordbrukslandskapet,
            god djurvälfärd och god livsmiljö om man väljer livsmedel från
            de här producenterna, och då vill i alla fall jag betala lite
            extra. Jag vill betala extra för ekologisk mat, för naturbeteskött,
            för lokalproducerat och för svenska primörer. Men det är högst
            rimligt att det inte enbart ska vara handlaren som lägger de här
            extra kronorna i fickan utan att det vi konsumenter betalar ska
            komma också lantbrukarna till del.
          </note>
          <note>
            Regeringen har nu föreslagit en ny lag som ska skydda leverantörer
            av jordbruks- och livsmedelsprodukter. Genom lagen införs ett
            förbud mot otillbörliga handelsmetoder. Lagändringarna genomförs
            eftersom EU har ett direktiv om otillbörliga handelsmetoder. De
            svenska nya reglerna ska börja gälla den 1 november 2021.
          </note>
          <note>
            Miljö- och jordbruksutskottet har, som vi har hört här i dag,
            bred enighet om att riksdagen ska säga ja till det här förslaget.
            Jag vill ändå lyfta fram att politik är som bäst när vi kan komma
            överens.
          </note>
          <note>
            Efter möten med livsmedelsföretagen, lantbrukarnas organisationer,
            dagligvaruhandeln och Konkurrensverket har utskottet faktiskt
            enats om att riksdagen ska rikta en uppmaning till regeringen
            att utvärdera lagändringens konsekvenser. Men vi har också enats
            om att ställa oss bakom den nya lagen om otillbörliga affärsmetoder.
          </note>
          <note>
            Jag är glad att de krav som vi ställde från Miljöpartiets sida
            i beredningen av det här lagförslaget har fått genomslag. Det
            är viktigt att undanta de små företagen i handelssektorn, de som
            har lägre omsättning än motsvarande 2 miljoner euro. Det är de
            minsta butikerna och de minsta kiosk ­ erna. De är undantagna,
            och det är för att vi har lyssnat på handelns synpunkter.
          </note>
          <note>
            Jag är också glad att frågan om god affärssed och otillbörliga
            handelsmetoder nu har diskuterats också i Sverige och inte bara
            på EU-nivå, där man har diskuterat den under flera års tid. Enligt
            kommissionen finns det en bred enighet om att otillbörliga handelsmetoder
            förekommer inom hela livsmedelskedjan, och jag tycker att den
            information som vi har fått till utskottet tydligt visar att det
            är ett faktum också i Sverige.
          </note>
          <note>
            I parlamentet uppmanade vi redan 2016 kommissionen att lägga
            fram en EU-ramlagstiftning för att komma åt det här området. Jag
            skulle vilja säga att det var helt nödvändigt för att komma åt
            de här problemen i Sverige. Vi vet att handelns ställning på marknaden
            har varit så stark att det har varit omöjligt att genomföra svenska
            förslag om att strypa möjligheten till otillbörliga handelsmetoder
            tidigare. Sverige är en av bara åtta medlemsstater som helt saknat
            specifik lagstiftning mot otillbörliga handelsmetoder fram tills
            vi nu får den här lagstiftningen.
          </note>
          <note>
            Syftet är att skydda mindre producenter mot stora inköpare och
            sätta stopp för oskäliga villkor. Det blir förbjudet att ha betalningstider
            som är längre än en månad och att kräva betalning av kostnader
            som inte är kopplade till försäljning av det aktuella livsmedlet.
            Kommersiella repressalier förbjuds, och det blir ett förbud mot
            att vägra skriftliga avtal.
          </note>
          <note>
            Sedan tycker jag att vi ska lyfta upp en sak som jag tycker är
            oerhört viktig och som livsmedelsföretagen har tryckt extra på,
            nämligen att företagshemligheter inte ska få röjas. Det har varit
            ett oerhört stort problem att svenska livsmedelsföretag som vill
            sälja sina produkter inom svensk handel har fått möta konkurrens
            från handelsföretagen själva, som mer eller mindre samtidigt som
            dessa produkter lanseras på marknaden kommer med sina egna varumärken
            med i stort sett identiska produkter. Det är inte sjysta handelsmetoder,
            fru talman, och det kommer det att bli stopp för.
          </note>
          <note>
            Jag yrkar bifall till förslaget.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10 .)
          </note>
          <note>
            § 7 En god arbetsmiljö för framtiden – regeringens arbetsmiljö
            ­ strategi 2021 – 2025 m.m.
          </note>
          <note>
            Arbetsmarknadsutskottets betänkande 2020/21:AU11
          </note>
          <note>
            En god arbetsmiljö för framtiden – regeringens arbetsmiljöstrategi
            2021 – 2025 m.m. (skr. 2020/21:92)
          </note>
          <note>
            föredrogs.
          </note>
          <note>
            Anf. 15 SAILA QUICKLUND (M):
          </note>
          <note>
            Fru talman! I skrivelse 92 om en god arbetsmiljö för framtiden
            presenterar regeringen sin arbetsmiljöstrategi för 2021 – 2025
            .
          </note>
          <note>
            Vi moderater ställer oss positiva till att regeringen har tagit
            till sig den kritik som vi under flera år har riktat mot den förda
            arbetsmiljöpolitiken. Det gäller särskilt arbetsmiljöproblemen
            inom offentlig sektor, där höga sjuktal bland personal i kvinnodominerade
            verksamheter som sjukvård, skola och omsorg visar på stora brister
            i arbetsmiljön och det förebyggande arbetsmiljöarbetet.
          </note>
          <note>
            Arbetsmiljöverkets tidigare utförda inspektioner visar till exempel
            att hela 90 procent av de särskilda boendena fick anmärkningar
            gällande arbetsmiljön. De brister som Arbetsmiljöverket upptäckt
            handlar bland annat om förebyggande arbetsmiljöarbete, till exempel
            att arbetsgivaren inte har undersökt och åtgärdat risker på jobbet.
            De fysiska riskerna såsom tunga lyft, stress och dylikt är en
            viktig del som uppmärksammats tidigare, men det handlar även om
            hur arbetsgivare hanterat personalens höga arbetsbelastning.
          </note>
          <note>
            Coronakrisen har självklart förvärrat situationen för personal
            inom of ­ fentlig sektor ytterligare. Vissa yrkesgrupper har till
            och med riskerat livet på grund av att det saknats adekvat skyddsutrustning
            under deras arbete.
          </note>
          <note>
            Fru talman! Trenden gällande anställdas utsatthet i kvinnodominerade
            yrken inom offentlig sektor är och har under lång tid varit negativ,
            och det måste tas på stort allvar. Tidsbrist och bristande rutiner
            är faktorer som kan leda till en icke acceptabel arbetsmiljö.
            En särskilt oroväckande trend är att anmälningarna av arbetssjukdomar
            bland kvinnor till följd av organisatoriska och sociala problem
            har ökat i nio år i rad.
          </note>
          <note>
            Det är viktigt att fortsätta förbättra arbetsmiljön, förebygga
            ohälsa och olycksfall och motverka att människor utestängs från
            arbetslivet, inte minst för att möjliggöra ett längre arbetsliv.
          </note>
          <note>
            Vi anser från Moderaternas sida att man bör överväga särskild
            tillsyn av den psykosociala arbetsmiljön inom yrkesgrupper med
            hög frånvaro på grund av sjukdom. Det handlar ofta om till exempel
            kontaktyrken, inte sällan kvinnodominerade yrken i offentligt
            finansierad verksamhet såsom sjuksköterskor, vård- och omsorgspersonal
            eller lärare.
          </note>
          <note>
            När det gäller offentliga verksamheter har politiken ett stort,
            tungt ansvar för att skapa förutsättningar för en väl fungerande
            organisation och ett gott ledarskap, som är avgörande för en god
            arbetsmiljö.
          </note>
          <note>
            Fru talman! Regeringens förra arbetsmiljöstrategi kan anses ha
            misslyckats. Den senaste arbetsskadestatistiken från Arbetsmiljöverket
            visar på en uppgång av antalet anmälda arbetsolyckor, och under
            2019 inträffade hela 46 dödsolyckor på svenska arbetsplatser.
            I genomsnitt avlider således en person i veckan i en arbetsplatsolycka.
            Regeringen bär i det här fallet ett stort ansvar för att göra
            förbättringar på området.
          </note>
          <note>
            Vi ser att regeringen har goda intentioner med den nya strategin
            på flertalet områden, men vi saknar förslag på konkreta åtgärder
            och svar på när och hur nämnda förslag kommer att genomföras.
          </note>
          <note>
            Vi kan tyvärr även konstatera att regeringen inte har lyckats
            ta sitt övergripande ansvar för vare sig nollvisionen för dödsolyckor
            eller handläggningen av den rättsliga processen vid arbetsmiljöbrott.
            Polismyndigheten har i en rapport noterat att hanteringen av arbetsmiljöbrott
            är bristfällig. Det är av stor vikt att det finns en helhetssyn
            och att många olika parter samverkar på ett betydligt bättre sätt
            än i dag.
          </note>
          <note>
            Utredningar av dödsolyckor på arbetsplatser kan i vissa fall
            vara komplicerade, med längre handläggningstider. Vi moderater
            är måna om att lagstiftningen ska vara modern och effektiv. Vi
            vill därför se en översyn av regelverket i syfte att öka möjligheten
            till förenklingar och kortare handläggningstider vid arbetsmiljöbrott.
          </note>
          <note>
            En befintlig arbetsmiljöstrategi och en nollvision måste innefatta
            tillräckliga resurser och en genomtänkt strategi för de involverade
            myndigheterna. Detta saknas tyvärr i flera stycken i dag. Här
            finns alltså stor förbättringspotential för regeringen.
          </note>
          <note>
            Den viktigaste delen för att säkerställa en bra arbetsmiljö är
            ett väl fun ­ gerande förebyggande arbetsmiljöarbete ute på arbetsplatserna.
            Arbets ­ miljöverket, arbetstagare, arbetsgivare och staten har
            ett gemensamt an ­ svar när det gäller den delen och det arbetet.
            Många arbetsgivare vill göra rätt men vet tyvärr inte alltid hur
            de ska göra. En viktig del i att underlätta för företag, i synnerhet
            mindre företag, är att förenkla regelverket. Det måste helt enkelt
            vara lätt att göra rätt.
          </note>
          <note>
            Handledning och stöd efterfrågas kontinuerligt av företagarna.
            Insatser av den karaktären är därför en oerhört central och viktig
            del i arbetsmiljöarbetet.
          </note>
          <note>
            Fru talman! Regeringen framhåller vikten av samverkan mellan
            myndigheter. Arbetsmiljöfrågorna behandlas inom flera myndigheter,
            och tillräckliga resurser hos till exempel Polismyndigheten, Åklagarmyndigheten
            och Sveriges domstolar är självklart nödvändigt för att både utredningarnas
            kvalitet och handläggningstiderna ska kunna optimeras.
          </note>
          <note>
            Moderaterna anslår i sin budget för rättsväsendet hela 1,7 miljarder
            mer än regeringen. Självklart får regeringens väsentligt mindre
            anslag stora negativa konsekvenser för arbetsmiljöområdet. Regeringen
            bör därför framöver prioritera samverkan mellan berörda myndigheter
            och resurser till rättsväsendet.
          </note>
          <note>
            Lägg därtill preskriptionstiderna för arbetsmiljöbrott, som enligt
            oss moderater är för korta. Preskriptionstiden för arbetsmiljöbrott
            av normalgraden är i dag två år. Vid allvarligt brott som dödsolyckor
            förlängs den till fem år. Erfarenheterna visar dock att detta
            många gånger inte är tillräckligt för att åklagare, polis och
            domstolar ska kunna utföra de adekvata utredningar som behövs.
            Moderaterna vill därför dubbla preskriptionstid ­ erna både för
            normalgraden och för allvarliga arbetsmiljöbrott. Regeringen har
            hittills, vilket är anmärkningsvärt, sagt nej till detta förslag.
          </note>
          <note>
            Moderaterna anser att målsättningen måste vara att fortsätta
            att förbätt ­ ­ ra arbetsmiljön på våra arbetsplatser. Politikens
            fokus ska ligga på att före ­ bygga ohälsa och olycksfall och
            på att förhindra att människor stängs ute från arbetslivet. Insatser
            på området bör också fokusera på att möjliggöra ett längre arbetsliv.
          </note>
          <note>
            Vi anser att Arbetsmiljöverket har en central roll för att uppnå
            väl fungerande arbetsmiljöer på den svenska arbetsmarknaden. Vi
            vill därför se en översyn av myndighetens verksamhet för att ytterligare
            effektivisera dess arbete.
          </note>
          <note>
            En del i effektiviseringen är också att lägga ned Myndigheten
            för arbetsmiljökunskap . Expertmyndigheten, som själv har stora
            arbetsmiljöproblem, får handledning i hur de ska hantera sin egen
            arbetsmiljö via konsulter, och detta för skattebetalarnas pengar.
            Det är också anmärkningsvärt.
          </note>
          <note>
            Kompetens och kunskap om arbetsmiljö gör mest nytta om den är
            samlad på en och samma myndighet. Vi menar att Arbetsmiljöverket
            ska ta över detta.
          </note>
          <note>
            Sammantaget kan vi konstatera att regeringen nu äntligen har
            hörsammat Moderaternas mångåriga kritik mot den förda arbetsmiljöpolitiken
            och att det finns goda intentioner att göra ambitionshöjningar
            och förbättra arbetsmiljön på Sveriges arbetsplatser. Dock räcker
            det inte med goda intentioner. Konkreta åtgärder kopplade till
            dessa är nödvändiga för att nå viktiga förbättringar inom området.
            För att arbetsmiljöstrategin ska bli framgångsrik krävs tillräckliga
            resurser, bättre samverkan mellan berörda parter, modernisering
            och effektivitet.
          </note>
          <note>
            Avslutningsvis, fru talman, vill jag yrka bifall till reservation
            nummer 2 i betänkandet.
          </note>
          <note>
            Anf. 16 MAGNUS PERSSON (SD):
          </note>
          <note>
            Fru talman! Vi står givetvis bakom samtliga våra reservationer
            men väljer att yrka bifall endast till reservation nummer 9.
          </note>
          <note>
            Fru talman! I spåren av covid-19 har det uppstått nya arbetsmiljöproblem
            samtidigt som tidigare arbetsmiljöproblem i vissa delar har förvärrats.
            Det har på grund av pandemin uppstått akuta arbetsmiljöproblem
            inom flera branscher, och vi kan ännu inte överblicka de långsiktiga
            konsekvenserna och effekterna av dessa.
          </note>
          <note>
            Ett fullgott arbetsmiljöarbete står på flera ben samtidigt: forskning,
            implementering av forskningsresultat i både det strategiska och
            det lokala arbetsmiljöarbetet och framför allt ett kraftfullt
            agerande mot arbetsmiljöbrott.
          </note>
          <note>
            Fru talman! Arbetsmiljöverkets statistik visar att en tredjedel
            av alla sysselsatta i Sverige upplever någon form av problem.
            Exempel kan vara stress, mobbning, hot och våld – något som tyvärr
            ökar på våra svenska arbetsplatser. Därför, fru talman, välkomnar
            vi regeringens nya arbets ­ miljöstrategi. Men vi kan se att strategin
            saknar skarpa förslag och därför främst bör ses som ett visionsdokument.
          </note>
          <note>
            Vi delar ändå i stort regeringens arbetsmiljöpolitiska vision.
            Det som skiljer oss åt är vilka åtgärder vi anser krävs för att
            nå målen om en bättre arbetsmiljö. Vi anser att målen bäst uppnås
            genom att arbetsmiljöarbetet i Sverige avpolitiseras i så stor
            utsträckning som möjligt. Där är regeringen tyvärr av en annan
            uppfattning och har tidigare lagt fram flera förslag där avsikten
            varit att via lagstiftning knyta arbetsmiljöarbetet närmare en
            ytter ­ ligare kraftigt politiserad fackföreningsrörelse.
          </note>
          <note>
            Fru talman! Fackföreningarna är viktiga på den svenska arbetsmark
            ­ naden och spelar en viktig roll även i arbetsmiljöarbetet. Men
            det blir fel när framför allt Socialdemokraterna tror sig ha monopol
            när det gäller vil ­ ka löntagare som ska inkluderas i arbetsmiljöarbetet.
            Vi menar att såda ­ na förslag riskerar att bli exkluderande för
            en stor del av Sveriges lönta ­ g ­ are. Det anser vi vara fel
            väg att gå. Ska man nå regeringens mål måste samtliga löntagare
            och företag involveras i arbetsmiljöarbetet.
          </note>
          <note>
            Fru talman! Vi anser att dagens arbetsmiljöarbete behöver anpassas
            till de förändringar som har skett på löntagarsidan, där fler
            väljer att inte vara medlemmar i ett fackförbund på grund av att
            man inte delar framför allt Socialdemokraternas syn på samhället.
            I dag finns det arbetsplatser där det kan vara svårt att få någon
            vald till skyddsombud på grund av att aktuella personer saknar
            facklig koppling. Det finns exempel där medarbetarna har velat
            välja en person men facket har använt sin företrädesrätt då den
            perso ­ nen inte passat in i den politiska mallen och helt enkelt
            utsett någon annan.
          </note>
          <note>
            Vi menar att det är självklart att lämpliga personer med både
            intresse för och kunskap om arbetsmiljöarbete inte ska behöva
            vara eller bli med ­ lemmar i ett fackförbund eller ett politiskt
            parti för att kunna bli skyddsombud. Makten att utse företrädare
            ska ligga hos arbetsplatsens anställda, utan inskränkningar. Vi
            menar att den framförda hållningen är särskilt relevant i en tid
            då den fackliga organisationsgraden minskar då svenska löntagare
            i allt högre grad lämnar socialdemokratin.
          </note>
          <note>
            Fru talman! Den minskade anslutningsgraden leder nämligen till
            färre fackligt förtroendevalda, vilket i sin tur innebär svårigheter
            att utse skyddsombud med facklig förankring. Kontentan är att
            arbetsmiljöarbetet blir lidande. Det är inte rimligt att låta
            utvecklingen fortsätta på detta sätt. Arbetsmiljöarbetet måste
            prioriteras och utföras oavsett om fackförbunden har representation
            på arbetsplatsen eller inte.
          </note>
          <note>
            Därför är det helt horribelt och väldigt provocerande att se
            socialdemokratiska ministrar och fackliga politruker slänga ur
            sig rena lögner på tidningarnas debattsidor om att Sverigedemokraterna
            vill förbjuda löntagare att bli skyddsombud, när sanningen tvärtom
            är att vi vill att fler ska kunna axla rollen som skyddsombud.
            Man agerar helt utan faktaunderlag och självinsikt. Ett sådant
            agerande är inte värdigt ministrar i Sveriges regering.
          </note>
          <note>
            Vi kan se att Sveriges löntagare, framför allt inom LO, har tröttnat
            på den socialdemokratiska retoriken, vilket speglar sig i SCB:s
            senaste mätning, där Sverigedemokraternas förtroende kraftigt
            ökat på bekostnad av Socialdemokraterna inom LO-kollektivet.
          </note>
          <note>
            Fru talman! I maj 2020 uppmanades regeringen via ett tillkännagivan
            ­ de att tillsätta en utredning med syftet att utvärdera effekterna
            av de regio ­ nala skyddsombudens verksamhet. Men tyvärr dröjer
            svaret, och det är bara att beklaga. Det hade varit en viktig
            del när vi nu ska sjösätta en ny arbetsmiljöstrategi, samtidigt
            som flera svenska arbetsplatser lämnas utanför det viktiga arbetsmiljöarbetet.
            Och så får det inte se ut i Sverige 2021. Skyddsombud avlönade
            av staten ska ha tillträde till samtliga svenska arbetsplatser,
            villkorslöst. Allt annat är orimligt.
          </note>
          <note>
            Fru talman! Jag vill även säga några ord om Mynak, Myndigheten
            för arbetsmiljökunskap, som vi anser kommer att fylla en viktig
            roll i framtidens arbetsmiljöarbete och framför allt i forskning
            kring konsekvenserna på arbetsmiljön i spåren av coronapandemin.
            Man bör bredda deras uppdrag och låta myndigheten få en friare
            roll gällande deras forskningsuppdrag.
          </note>
          <note>
            Fru talman! I ett antal debatter här i kammaren har jag lyft
            förslaget om utökade preskriptionstider för arbetsmiljöbrott,
            något som nu glädjan ­ de även Moderaterna har ställt sig bakom.
            Men, fru talman, det som förvånar mig är att Socialdemokraterna
            konsekvent säger nej, då förslaget i grunden är deras eget och
            något som man skrev in i sitt valmanifest 2018. Det var en fråga
            man drev på svenska arbetsplatser bland svenska löntagare. Och
            trots att det finns en majoritet för förslaget i riksdagens kammare
            väljer man att trycka rött. Jag har väldigt svårt att förstå det.
          </note>
          <note>
            Detta, fru talman, visar att man sätter makten och avståndstagande
            från vissa partier före svenska löntagares rätt till upprättelse
            och en bra arbetsmiljö. Jag tycker att det är ett väldigt cyniskt
            agerande som jag bara kan beklaga.
          </note>
          <note>
            Fru talman! Ska vi komma till rätta med de arbetsmiljöproblem
            som vi har på svensk arbetsmarknad måste vi göra fler delaktiga
            i arbetet. Vi behöver en opolitisk fackföreningsrörelse som jobbar
            för alla löntagare, sina medlemmar, och som inte stöds av politiska
            partier på vänsterkanten. Vi behöver ge fler chansen att bli skyddsombud.
            Vi behöver låta skyddsombuden vara skyddsombud. Vi behöver framför
            allt göra alla Sveriges löntagare delaktiga i arbetsmiljöarbetet.
          </note>
          <note>
            Svenska löntagare vill se en förändring. De vill inte gå kvar
            i gamla hjulspår, vilket SCB:s senaste mätning visar väldigt tydligt.
            Där har till och med Moderaterna ett större stöd inom LO än vad
            Vänsterpartiet har. Det är siffror som visar på en politisk bredd
            inom svensk arbetarrörelse. Det är långt ifrån den bild som partierna
            på vänsterkanten målar upp.
          </note>
          <note>
            När tåget gick stod Socialdemokraterna och V änstern kvar på
            perrongen.
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av förste vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 8 Frågestund
          </note>
          <note>
            Anf. 17 TALMANNEN:
          </note>
          <note>
            Jag vill hälsa statsråden välkomna. En fråga ska vara av övergripande
            och allmänpolitiskt slag eller avse ett ämne som faller inom statsrådets
            ansvarsområde och rör dennes tjänsteutövning. Frågor besvaras
            i dag av infrastrukturminister Tomas Eneroth, försvarsminister
            Peter Hultqvist, statsrådet Matilda Ernkrans och arbetsmarknadsminister
            Eva Nordmark. Infrastrukturminister Tomas Eneroth besvarar såväl
            allmänpolitiska frågor som frågor inom sitt eget ansvarsområde.
          </note>
          <note>
            Arbetslösheten
          </note>
          <note>
            Anf. 18 MATS GREEN (M):
          </note>
          <note>
            Herr talman! När Löfven blev statsminister var hans stora löfte
            att Sverige 2020 skulle ha EU:s absolut lägsta arbetslöshet. Det
            blev tvärtom när vi kom till början av 2020. Sveriges arbetslöshet
            var då en av EU:s högsta, och nu efter corona befinner sig Sverige
            i EU:s absoluta strykklass. Detta har inget med corona att göra,
            för det är inte bara Sverige som har haft en pandemi.
          </note>
          <note>
            Löfven skrev i Aftonbladet i går att arbetslösheten ska ned när
            ekonomin återstartar. Det är ju inte en särskilt djärv ambition
            mot bakgrund av att i princip alla branscher har haft så gott
            som näringsförbud i drygt ett års tid.
          </note>
          <note>
            Min fråga till arbetsmarknadsministern är: Finns det någon ny
            nivå som arbetslösheten ska ned till, eller ska vi bara återgå
            till den nivå som gällde innan corona då Sverige hade den femte
            högsta arbetslösheten i EU, dessutom efter en lång högkonjunktur?
            Vad är det som gäller egentligen?
          </note>
          <note>
            Anf. 19 Arbetsmarknadsminister EVA NORDMARK (S):
          </note>
          <note>
            Herr talman! Jag tackar Mats Green för frågan.
          </note>
          <note>
            Det är ingen tvekan om att coronapandemin har prövat både vårt
            land och vår arbetsmarknad och jobben väldigt hårt. Vi har nu
            en hög arbetslöshet, men vi ser också ljuspunkter. Vi trycker
            tillbaka arbetslösheten, och det är nu fler som går från arbetslöshet
            till jobb och utbildning än vad som vad som kommer in som arbetssökande
            hos Arbetsförmedlingen.
          </note>
          <note>
            Det är självklart för regeringen och mig som arbetsmarknadsminister
            och socialdemokrat att det långsiktiga målet alltid är full sysselsättning
            och att kvinnor och män i vårt avlånga land ska kunna försörja
            sig själva, ha en egen lön och få känna den gemenskap och frihet
            som ett eget arbete ger.
          </note>
          <note>
            Anf. 20 MATS GREEN (M):
          </note>
          <note>
            Herr talman! Det var tyvärr inget svar på min fråga, så jag kan
            inte tolka det på något annat sätt än att regeringen har övergivit
            alla målsättningar om den svenska arbetslösheten efter Löfvens
            havererade jobblöfte.
          </note>
          <note>
            Detta duger inte! Vi måste ha en aktiv politik för fler jobb.
            Det är anmärkningsvärt att arbetsmarknadsministern trots den högsta
            arbetslöshe ­ ten på länge inte har presenterat ett enda förslag
            för fler jobb i Sverige.
          </note>
          <note>
            Anf. 21 Arbetsmarknadsminister EVA NORDMARK (S):
          </note>
          <note>
            Herr talman! Regeringen vidtar väldigt kraftfulla åtgärder, och
            vi har tryckt tillbaka arbetslösheten. Vår politik har gjort skillnad.
            Vi lägger nu fram en hel agenda för reformpaket för LAS, trygghet
            och omställning, etableringsjobb och Arbetsförmedlingen – allt
            i syfte att skapa en bättre arbetsmarknadspolitik och en mer effektiv
            matchning så att också arbetsgivare som söker arbetskraft får
            möjlighet att anställa.
          </note>
          <note>
            I dag finns det över 108 000 lediga jobb att söka på Platsbanken.
          </note>
          <note>
            Kriminellas infiltration av myndigheter
          </note>
          <note>
            Anf. 22 LUDVIG ASPLING (SD):
          </note>
          <note>
            Herr talman! Man har sin klan på verket. Så förklarar en anställd
            de tusentals olovliga slagningar som görs i Migrationsverkets
            register. Den anställda säger också att samtliga av dem som gjort
            dessa slagningar själva har invandrarbakgrund.
          </note>
          <note>
            Känsliga uppgifter från asylutredningar riskerar att läcka ut,
            och integriteten kränks. I värsta fall riskerar människor som
            flytt från våldsbejakande klanstrukturer att möta klanstrukturer
            igen fast nu inom svensk myndighet.
          </note>
          <note>
            Det kan även röra sig om uppgifter som är av intresse för främmande
            makt eller kriminella nätverk.
          </note>
          <note>
            Inom delar av Migrationsverket är bakgrundskontrollen av personalen
            obefintlig. I många fall behöver man inte ens vara svensk medborgare.
          </note>
          <note>
            Min fråga går till statsrådet Eneroth: Kommer regeringen över
            huvud taget att göra något för att stoppa de kriminella klanernas
            infiltrering av svenska myndigheter?
          </note>
          <note>
            Anf. 23 Infrastrukturminister TOMAS ENEROTH (S):
          </note>
          <note>
            Herr talman! Jag tackar Ludvig Aspling för frågan.
          </note>
          <note>
            Redan frågans inledning talar ju om vad det handlar om. Det här
            är olagliga slagningar och olaglig verksamhet, och oavsett bakgrund
            och sammanhang ska det beivras. Det är ett av skälen till att
            vi tillför mer resurser till polis och åklagarväsen än någonsin
            och skjuter till resurser till rättsvårdande myndigheter. Vi ser
            också till , inte minst genom säkerhetsskyddslagst i ftningen
            , att våra myndigheter ökar kontrollen av dem som anställs.
          </note>
          <note>
            Oavsett den bakgrund Ludvig Aspling vill göra en poäng av är
            utgångspunkten att alla ska kunna kontrolleras om de har säkerhetsklassade
            anställningar och att vi givetvis ska beivra brottslig verksamhet.
            Det är självklart!
          </note>
          <note>
            Anf. 24 LUDVIG ASPLING (SD):
          </note>
          <note>
            Herr talman! Hade det rört sig om enskilda fall hade det varit
            en sak, men här pratar vi om tusentals sådana här slagningar.
          </note>
          <note>
            Problemet verkar dessutom återkommande. Jag roade mig med att
            googla detta lite snabbt innan frågestunden, och det äldsta fallet
            jag kunde hitta inträffade för mer än tolv år sedan. Samma sak
            inträffade alltså redan då. Det får mig att misstänka att detta
            problem är ihållande och att det också finns längre upp i myndighetens
            hierarki. Någon verkar ju tillåta att detta fortgår.
          </note>
          <note>
            Har regeringen någon som helst aning om hur högt upp i myndigheternas
            hierarki som denna infiltrationen har sträckt sig?
          </note>
          <note>
            Anf. 25 Infrastrukturminister TOMAS ENEROTH (S):
          </note>
          <note>
            Herr talman! Det hör inte till ovanligheterna att företrädare
            för Sverigedemokraterna riktar sin misstro mot myndigheter, vare
            sig det är polisen, Migrationsverket eller andra myndigheter.
            Den här tendensen ser vi i stora delar av världen när populistiska
            och främlingsfientliga krafter vill öka misstron mot vetenskap,
            sanning och myndigheter.
          </note>
          <note>
            Givetvis ska vi ha ordentliga kontroller. Det gäller både våra
            myndigheter och den säkerhetsskyddslagstiftning vi har i dag.
          </note>
          <note>
            Miljöklassning av biogasbilar
          </note>
          <note>
            Anf. 26 RICKARD NORDIN (C):
          </note>
          <note>
            Herr talman! Klimatfrågan tar inte paus, och vi vet att transportutsläppen
            i Sverige är höga. Ett av de drivmedel som har allra bäst förutsättningar
            att minska utsläppen är biogas. Biogasen minskar utsläppen med
            någonstans runt 90 procent, och vi vet att partikelutsläppen blir
            låga.
          </note>
          <note>
            Den som i dag åker till valfri mack och tankar gas får i snitt
            95 procent biogas, med mycket stor klimatnytta. Klimatnyttan kan
            till och med vara över 100 procent om biogasen görs av gödsel.
          </note>
          <note>
            Vi vet också att restprodukten från biogastillverkning blir en
            biogödsel som ersätter fossilt konstgödsel.
          </note>
          <note>
            Trots allt detta har regeringen föreslagit att biogasbilar inte
            längre ska klassas som miljöbilar.
          </note>
          <note>
            Min fråga till Tomas Eneroth blir därför: På vilka miljömässiga
            grunder vill regeringen fatta detta beslut?
          </note>
          <note>
            Anf. 27 Infrastrukturminister TOMAS ENEROTH (S):
          </note>
          <note>
            Herr talman! Jag delar uppfattningen att biogasfordon är otroligt
            viktiga och en central del i omställningen. Vi har sett detta
            i kollektivtrafiken och när det gäller privatbilar.
          </note>
          <note>
            Det handlar, tror jag, om en missuppfattning om ett EU-direktiv
            som vill ha rena elfordon. Det innebär att 38,5 procent av offentligt
            upphandlade fordon ska vara rena miljöfordon. Det innebär att
            biogasfordon, när de har en högre utsläppsnivå, inte är tillåtna.
            Det innebär att kommuner och regioner kan forts ä tt a att upphandla
            en stor andel biogasfordon . O ch d et innebär att privatpersoner
            inte alls berörs av detta.
          </note>
          <note>
            Men staten vill gå före. Nu är det kanske bara ett trettiotal
            biogasfordon som staten har, men när staten upphandlar fordon
            i de myndighetsverksamheter som finns kan det vara en poäng i
            att vi skärper miljökraven och ser till att det i ökad utsträckning
            blir elfordon. Jag tror inte att Rickard Nordin har något emot
            detta.
          </note>
          <note>
            Anf. 28 RICKARD NORDIN (C):
          </note>
          <note>
            Herr talman! Tolkar jag Tomas Eneroth rätt – innebär att gå före
            att vi ska utesluta ett av de allra bästa miljöbränslen vi har?
            Det som handlar om att gå före, exempelvis till 61,5 procent,
            den återstående delen, skulle kunna vara biogasbilar.
          </note>
          <note>
            Detta handlar inte om att gå före. Det handlar om att backa in
            i framtiden – att utesluta ett av de allra bästa bränslen vi har.
          </note>
          <note>
            Kommer regeringen att stå fast vid att miljöbilsdefinitionen
            ska ändras och i så fall varför?
          </note>
          <note>
            Anf. 29 Infrastrukturminister TOMAS ENEROTH (S):
          </note>
          <note>
            Herr talman! Faktum är att den procentandel som nu anges enligt
            EU-lagstiftningen skulle innebära att man i kommuner och regioner
            kan öka andelen biogasbilar. Det är för den lilla statliga andelen
            som vi säger att vi vill ha en miljöbilsdefinition som innebär
            att vi premierar rena miljöfordon.
          </note>
          <note>
            Förslaget är nu ute på remiss, och jag har sagt att jag kommer
            att lyssna på remissinstanserna. Låt oss ha en dialog om detta,
            men låt oss också bli eniga om att vi behöver ställa om fordonsflottan
            för att klara klimatkraven.
          </note>
          <note>
            Överenskommelsen om förändrad arbetsrätt
          </note>
          <note>
            Anf. 30 CICZIE WEIDBY (V):
          </note>
          <note>
            Herr talman! I måndags presenterade Eva Nordmark bland annat
            förslaget om hur överenskommelsen mellan Svenskt Näringsliv, PTK,
            Kommunal och IF Metall ska genomföras. De förändringar i arbetsrätten
            som föreslås är mycket långtgående. Det ska bli lättare och billigare
            att säga upp folk. De förbättringar som föreslås väger inte upp
            försämringarna.
          </note>
          <note>
            Mitt fackförbund Handels har sedan 2012 en reglering om visstids
            ­ anställningar i kollektivavtalet, liknande den som föreslås.
            Men trots det har andelen anställda på allmän visstid inte minskat,
            tvärtom. Vad gäller hyvling innebär förslaget endast en reglering,
            inte ett stopp. Arbetsköparna kan fortsätta att hyvla i arbetstiden
            – det blir bara lite omständligare.
          </note>
          <note>
            Hur kan Eva Nordmark vara stolt över den överenskommelsen, som
            ger en mer otrygg arbetsmarknad, och på vilket sätt blir det en
            bättre balans mellan arbetare med olika anställningsvillkor?
          </note>
          <note>
            Anf. 31 Arbetsmarknadsminister EVA NORDMARK (S):
          </note>
          <note>
            Herr talman! Tack, Ciczie Weidby, för den mycket viktiga frågan!
          </note>
          <note>
            Svensk arbetsmarknad förändras i hög hastighet. Jobb både förändras
            och försvinner, och nya jobb tillkommer i ekonomin. Då är det
            väldigt värdefullt att vi har en stark partsmodell i vårt land
            där fack och arbetsgiva ­ re gemensamt i förhandlingar tar ansvar
            för att möta en ny arbetsmarknad.
          </note>
          <note>
            Det som presenterades i måndags handlar om att öka flexibiliteten
            för arbetsgivare men också om att skapa en ökad trygghet för löntagare,
            både i anställningsskydd och i möjlighet att kunna ställa om på
            en arbetsmarknad där jobb försvinner och förändras i väldigt snabb
            takt, inklusive att sätta stopp för det eviga staplandet av visstidsanställningar
            och att kunna reglera så att man inte från den ena dagen till
            den andra kan hyvla ned arbetstid. Det sätter vi stopp för.
          </note>
          <note>
            Anf. 32 CICZIE WEIDBY (V):
          </note>
          <note>
            Herr talman! Visstider, hyvlingar och ofrivilliga deltider är
            en farsot på vår arbetsmarknad, särskilt för Handels medlemmar.
            Att fler unga vill ha trygga anställningar är inte så konstigt
            eftersom det är de som saknar det. De otrygga visstidsanställningarna
            utnyttjas nu. Vi måste förbjuda dessa anställningsformer, punkt.
          </note>
          <note>
            När lägger regeringen fram ett sådant förslag i riksdagen?
          </note>
          <note>
            Anf. 33 Arbetsmarknadsminister EVA NORDMARK (S):
          </note>
          <note>
            Herr talman! Det är viktigt att se att svensk arbetsmarknad regleras
            delvis via politiken, som ger förutsättningar för parterna att
            komma överens om de vidare spelreglerna och branschanpassa det
            som vi lägger som grund i lagstiftningen.
          </note>
          <note>
            Vi förbättrar möjligheterna för dem som har en tillfällig anställning
            och halverar kvalificeringstiden. När man haft en anställning
            i ett år är man kvalificerad för en tillsvidareanställning, vilket
            är en skillnad jämfört med dagens två år. Det finns alltså viktiga
            förbättringar i denna uppgörelse och i det som regeringen och
            samarbetspartierna har presenterat.
          </note>
          <note>
            Stöd till de sociala företagen
          </note>
          <note>
            Anf. 34 MICHAEL ANEFUR (KD):
          </note>
          <note>
            Herr talman! Enligt uppgift har flera arbetsintegrerande sociala
            företag, så kallade ASF, drabbats hårt under pandemin, så pass
            hårt att de tyvärr har gått i konkurs. Det är naturligtvis illa
            för alla företag som tvingas till konkurs i samband med pandemin,
            men det blir extra bekymmersamt när det gäller de sociala företagen.
          </note>
          <note>
            Anställda inom sociala företag har mycket svårt att komma in
            på den ordinarie arbetsmarknaden, vilket innebär att de löper
            en enormt stor risk att hamna utanför arbetsmarknaden på lång
            sikt när deras företag har gått i konkurs.
          </note>
          <note>
            Jag har två konkreta frågor till arbetsmarknadsministern. Varför
            hade regeringen inga särskilda insatser så att de sociala företagen
            kunde övervintra pandemin? Det är den historiska frågan. Framtidsfrågan
            är: Vad tänker regeringen göra nu för att stötta sociala företag
            så att de kan återstarta?
          </note>
          <note>
            Anf. 35 Arbetsmarknadsminister EVA NORDMARK (S):
          </note>
          <note>
            Herr talman! Jag tackar Michael Anefur för den viktiga frågan,
            som vi hade möjlighet att debattera i måndags.
          </note>
          <note>
            De arbetsintegrerande sociala företagen spelar en väldigt viktig
            roll, inte minst inom arbetsmarknadspolitiken, för de människor
            som står långt ifrån arbete. Vi har vidtagit en rad olika stödåtgärder
            under pandemin.
          </note>
          <note>
            Jag ser fram emot att kunna komma med besked till riksdagen och
            arbetsmarknadsutskottet om den DS som vi kommer att presentera
            före sommaren och som tar sikte på hur arbetsmarknadspolitiken
            kommer att se ut framöver.
          </note>
          <note>
            Jag vill understryka att vi behöver ha en mångfald av aktörer
            och att jag an ser att de arbetsintegrerande sociala företagen
            är väldigt viktiga, inte minst för dem som står långt från arbetsmarknaden.
          </note>
          <note>
            Anf. 36 MICHAEL ANEFUR (KD):
          </note>
          <note>
            Herr talman! Tack för svaret så långt!
          </note>
          <note>
            Samhall och sociala företag är till för ungefär samma grupper
            av människor. Har ministern någon tanke om hur man ska få dessa
            två olika former som jobbar med utsatta människor att komplettera
            varandra bättre i framtiden? Jag tror nämligen att det är rätt
            avgörande.
          </note>
          <note>
            Anf. 37 Arbetsmarknadsminister EVA NORDMARK (S):
          </note>
          <note>
            Herr talman! Det är viktigt att vi har en arbetsmarknadspolitik
            och en arbetsförmedling som har många olika verktyg i sin verktygslåda.
            Samhall har ett mycket viktigt uppdrag. Varje dag går 26 000 anställda
            till sitt arbete, och många är oerhört stolta över det.
          </note>
          <note>
            Vi har gett en rad uppdrag till Arbetsförmedlingen att se över
            målgruppen och anvisningen så att vi är säkra på att det är rätt
            målgrupper som anvisas till Samhall. Men vi måste ha en mångfald
            av aktörer och inte se de olika delarna som konkurrenter utan
            snarare som komplement till var ­ andra.
          </note>
          <note>
            Den akademiska friheten
          </note>
          <note>
            Anf. 38 MARIA NILSSON (L):
          </note>
          <note>
            Herr talman! Min fråga går till statsrådet Matilda Ernkrans.
          </note>
          <note>
            Vi har samarbetat kring den forskningsproposition som riksdagen
            beslutade om för någon månad sedan, men parallellt med arbetet
            med den pågår en ganska högljudd debatt om den akademiska friheten.
            Tyvärr har den blivit ett slagträ där alla väljer att tolka den
            så att just deras tes stärks.
          </note>
          <note>
            Det finns med andra ord ett behov av att renodla vad vi menar
            med den akademiska friheten. I forskningspropositionen konstateras
            att regeringen är öppen för att tillsätta en parlamentarisk utredning
            för att utreda hur den akademiska friheten skulle kunna införas
            i grundlagen.
          </note>
          <note>
            Min fråga till statsrådet är helt enkelt: Hur går det?
          </note>
          <note>
            Anf. 39 Statsrådet MATILDA ERNKRANS (S):
          </note>
          <note>
            Herr talman! Tack, Maria Nilsson, för frågan!
          </note>
          <note>
            Det känns väldigt rätt att riksdagen, enligt ett förslag från
            regeringen som vi har jobbat fram till kammaren tillsammans med
            Centerpartiet och Liberalerna, har beslutat att lagstadga om den
            akademiska friheten.
          </note>
          <note>
            Jag tycker att vi tillsammans mycket väl har kunnat beskriva
            i propositionen vad detta betyder, nämligen en princip som gäller
            alla lärosäten: att den akademiska friheten ska främjas och värnas.
            Detta är ett arbete som välkomnas av våra lärosäten, och man tar
            där ett stort ansvar för att få det på plats på ett klokt och
            bra sätt som manar till det som vi alla kanske behöver fundera
            på, nämligen hur vi står upp för det som ytterst är vår demokrati.
          </note>
          <note>
            När det gäller den del som Maria Nilsson frågar om är det så
            att grundlagsändringar görs på uppdrag av riksdagen och en bred
            sammanslutning från riksdagen som vill driva fram denna grundlagsändring.
            Det finns ock ­ så med att vi kan göra en sådan om riksdagen så
            föreslår.
          </note>
          <note>
            Anf. 40 MARIA NILSSON (L):
          </note>
          <note>
            Herr talman! Det beslutades att den akademiska friheten skulle
            skrivas in i högskolelagen – absolut. Men vi tror inte att det
            räcker. Varför är vi så angelägna om detta? Jo, vi tror att genom
            att man skriver in den i grundlagen visar man på dess betydelse
            och renodlar begreppet, och den får ett starkare skydd än den
            har i dag när den bara finns i högskolelagen.
          </note>
          <note>
            Vi är alltså redo. Är regeringen redo att sätta igång ett sådant
            arbete?
          </note>
          <note>
            Anf. 41 Statsrådet MATILDA ERNKRANS (S):
          </note>
          <note>
            Herr talman! Återigen: Att skriva in den i grundlagen är en förändring
            som görs utifrån att det finns en bred sammanslutning i Sveriges
            riksdag som är överens om att en sådan förändring ska ske. Jag
            är mycket stolt över att vi har lagstadgat den akademiska friheten
            som allmän princip. Det fanns inte tidigare. Forskningens frihet
            är redan grundlagsskyddad. Men den akademiska friheten finns nu
            lagskyddad genom att Sveriges riksdag har tagit detta steg. Att
            ändra grundlagen är en mycket större process.
          </note>
          <note>
            Kvinnors villkor och den förändrade arbetsrätten
          </note>
          <note>
            Anf. 42 JOHANNA HARALDSSON (S):
          </note>
          <note>
            Herr talman! I måndags presenterade arbetsmarknadsministern förslag
            på förändringar i arbetsrätten och förstärkta omställningsmöjligheter
            på svensk arbetsmarknad. Det är omfattande förändringar, och jag
            tror att många undrar hur detta kommer att påverka deras egen
            ställning och trygghet på arbetsmarknaden.
          </note>
          <note>
            Kvinnor är i dag överrepresenterade bland dem som har otrygga
            anställningar på svensk arbetsmarknad. De jobbar oftare deltid
            och har sämre möjligheter till kompetensutveckling.
          </note>
          <note>
            Därför är min fråga till arbetsmarknadsministern: Hur kommer
            de föreslagna reformerna att påverka kvinnors arbetsvillkor?
          </note>
          <note>
            Anf. 43 Arbetsmarknadsminister EVA NORDMARK (S):
          </note>
          <note>
            Herr talman! Jag tackar Johanna Haraldsson för den viktiga frågan.
          </note>
          <note>
            Alltför många kvinnor har otrygga anställningar och en otrygg
            situa ­ tion på svensk arbetsmarknad och också alltför dåliga
            möjligheter till kom ­ petensutveckling. Av det skälet är jag
            väldigt glad över att jag i måndags kunde berätta att det finns
            en hel del förstärkningar och förbättringar här som handlar bland
            annat om att de så kallade sms-anställningarna – tillfäl ­ liga
            anställningar – kommer att räknas som en hel månad om man har
            tre anställningar. Det är ett exempel. Hyvling har jag redan nämnt.
            Men det nya omställnings- och studiestödet riktas också till dem
            som jobbar deltid och till visstidsanställda. Det kommer att innebära
            stora förbättringar för till exempel anställda i välfärden och
            inom handeln.
          </note>
          <note>
            Anf. 44 JOHANNA HARALDSSON (S):
          </note>
          <note>
            Herr talman! Jag tackar för svaret. För ett år sedan presenterade
            den så kallade LAS-utredningen sitt förslag som vi socialdemokrater
            var oerhört kritiska mot och som vi gladeligen kunde lägga i papperskorgen
            när parterna presenterade sitt förslag och som ligger till grund
            för de förslag som vi nu har på bordet.
          </note>
          <note>
            Men vad är de viktigaste skillnaderna mellan LAS-utredningens
            och de avtalsslutande parternas förslag som nu gör att arbetsmarknadsminis
            ­ tern är beredd att gå fram med förändringar i arbetsrätten?
          </note>
          <note>
            Anf. 45 Arbetsmarknadsminister EVA NORDMARK (S):
          </note>
          <note>
            Herr talman! Jag tackar för denna följdfråga. För ett år sedan
            tog jag emot en utredning som hade en kraftig slagsida till arbetsgivarens
            fördel. Det hade varit omöjligt för mig som socialdemokrat att
            lägga fram ett sådant obalanserat förslag.
          </note>
          <note>
            Nu har vi i stället en produkt där fack och arbetsgivare tillsammans
            har förhandlat. Det är en balanserad utgångspunkt som också stärker
            drivkrafterna för kollektivavtal och som avsevärt förbättrar både
            tryggheten och omställningsmöjligheterna på svensk arbetsmarknad.
            Det är något som jag är stolt över.
          </note>
          <note>
            Skärpta straff för brott mot djur
          </note>
          <note>
            Anf. 46 MARIA GARDFJELL (MP):
          </note>
          <note>
            Herr talman! Jag vill ställa en fråga till Tomas Eneroth.
          </note>
          <note>
            Det är en lagrådsremiss på väg till riksdagen med skärpta straff
            för brott mot djur. Det kommer också att bli en bestämmelse om
            grovt djurplågeribrott i brottsbalken.
          </note>
          <note>
            Den utredning som ligger till grund för detta lagförslag har
            föreslagit att det ska kunna bli fyra års fängelse för den som
            vanvårdar eller beter sig hänsynslöst mot djur.
          </note>
          <note>
            Nyligen har vi i medierna sett allvarliga rapporter från djurgårdar
            där djur far enormt illa. Vi har sett självdöda kor och allvarlig
            vanvård helt enkelt.
          </note>
          <note>
            Hur ser regeringen på att skärpa straffen för denna typ av brottslighet?
          </note>
          <note>
            Anf. 47 Infrastrukturminister TOMAS ENEROTH (S):
          </note>
          <note>
            Herr talman! Jag tackar Maria Gardfjell för en väldigt viktig
            fråga.
          </note>
          <note>
            Naturligtvis är det som vi har sett i en del inslag i medierna
            på senare tid helt oacceptabelt med nästan systematiskt djurplågeri
            i några fall. Det är klart att det är väldigt välkommet att det
            uppmärksammas och att medierna rapporterar om det.
          </note>
          <note>
            Genom förändringen med ny djurskyddslagstiftning för bara några
            år sedan har vi faktiskt drivit fram en helt annan medvetenhet,
            kunskap och möjlighet att agera.
          </note>
          <note>
            Nu har vi tillsatt en utredning som är färdig och som har föreslagit
            höjda straff. Det är någonting som vi vill se. Och vi kommer att
            kunna lägga fram ett förslag inom kort för att skärpa straffen
            för djurplågeri.
          </note>
          <note>
            Anf. 48 MARIA GARDFJELL (MP):
          </note>
          <note>
            Herr talman! Min följdfråga till Tomas Eneroth är: Tror regeringen
            verkligen att detta nu kommer att stoppa den rapportering som
            vi så ofta ser om vanvård av djur?
          </note>
          <note>
            Anf. 49 Infrastrukturminister TOMAS ENEROTH (S):
          </note>
          <note>
            Herr talman! Jag hoppas verkligen det. Jag hoppas verkligen att
            tydliga straff och en tydlig lagstiftning kommer att stoppa det
            djurplågeri som vi har sett. Men jag är också medveten om att
            det faktiskt fortsatt kommer att finnas tillfällen då ägare av
            djur inte tar sitt ansvar. Då måste vi ständigt ha en beredskap
            att agera och att ha stor tillsyn. Men det måste också finnas
            en tydlig signal från samhället att detta inte är accepterat.
          </note>
          <note>
            Anslaget till vägunderhåll
          </note>
          <note>
            Anf. 50 ANN-SOFIE ALM (M):
          </note>
          <note>
            Herr talman! Vad vi behöver för att återstarta Sverige är en
            infrastrukturpolitik som fungerar i hela landet med fokus på jobb
            och tillväxt.
          </note>
          <note>
            Dalsland är rikt på innovativa företag, har en het etableringsmarknad
            och är rikt på skog. Och även om vägarna beskrivs som Sveriges
            vackraste är skicket på dem uruselt.
          </note>
          <note>
            Vad människor, företag och arbetsgivare behöver är framkomliga
            vä ­ gar som inte är sönderskjutna av tjäle och som inte har nedsatta
            tillåtna hastigheter.
          </note>
          <note>
            Därför är det oerhört frustrerande att Trafikverket säger att
            deras budgettilldelning inte räcker för att rusta eller ens bibehålla
            standarden på vägarna.
          </note>
          <note>
            Min fråga är: När kommer det mer pengar, större väganslag, till
            väg ­ underhållet i de lite vackrare delarna av Sverige, i Fyrbodal,
            i Dalsland och i Bohuslän?
          </note>
          <note>
            Anf. 51 Infrastrukturminister TOMAS ENEROTH (S):
          </note>
          <note>
            Herr talman! Jag tackar Ann-Sofie Alm för frågan. Jag delar uppfattningen
            att det är vackra delar av Sverige.
          </note>
          <note>
            Det är naturligtvis otroligt viktigt att vägstandarden i Sverige
            förbättras. Vi har haft underinvesteringar under väldigt lång
            tid i svensk infrastruktur. Det var ett av skälen till att vi
            redan 2018 kraftigt höjde anslagen till infrastruktur och inte
            minst till vägunderhåll.
          </note>
          <note>
            I den infrastrukturproposition som jag har presenterat och som
            riksda ­ gen faktiskt just nu behandlar föreslås en kraftig ökning
            av anslaget just till vägunderhåll – 197 miljarder kronor. Det
            innebär att Trafikverket ald ­ rig har haft så mycket resurser
            som nu för att förbättra vägunderhållet. Det tillsammans med BK4-insatser,
            att öka bärigheten på vägarna, kommer att innebära att vi kommer
            att se en förbättring. Men det är en tuff utmaning, för vi har
            många mil statliga vägar i Sverige. Det har varit år av under
            ­ investeringar, inte minst efter Moderaternas styre som prioriterade
            skatte ­ sänkningar i stället.
          </note>
          <note>
            Säkerhetsprövning av värnpliktiga
          </note>
          <note>
            Anf. 52 CAROLINE NORDENGRIP (SD):
          </note>
          <note>
            Herr talman! Totalförsvarspliktiga befattningar placeras av Försvarsmakten
            i en säkerhetsklass. Detta innebär att den som exempelvis ska
            göra värnplikt säkerhetsprövas före deltagandet i säkerhetskänslig
            verksamhet. Detta regleras i lag.
          </note>
          <note>
            Fullgörande av värnplikt vilar i dag på just plikt och inte på
            frivillighet. Säkerhetsskyddslagen kräver dock samtycke för registerkoll
            och särskild personutredning från den totalförsvarspliktiga individen.
            Om den totalförsvarspliktiga vägrar kan Försvarsmakten inte placera
            denna person i en befattning, vilket i praktiken gör värnplikten
            frivillig.
          </note>
          <note>
            År 1996 sågs lagen senast över. Försvarsmakten ansåg då att totalförsvarspliktiga
            borde undantas från kravet på samtycke. Men en socialistisk regering
            ansåg att grund för undantag inte fanns med hänsyn till den personliga
            integriteten.
          </note>
          <note>
            Frågan till försvarsministern är: Kan regeringen nu tänka sig
            att hörsamma Försvarsmakten och införa ett undantag, och hur skyndsamt
            kan man i så fall få detta på plats?
          </note>
          <note>
            Anf. 53 Försvarsminister PETER HULTQVIST (S):
          </note>
          <note>
            Herr talman! Efter att den allmänna värnplikten lades vilande
            av en tidigare borgerlig majoritet i Sveriges riksdag har den
            reaktiverats enligt beslut av regeringen. Vi befinner oss nu en
            bit in på några värnpliktskullar. Det är naturligtvis så att det
            från tid till annan kan vara aktuellt att se över de här systemen
            och hur de fungerar. Men jag har inte upplevt att just detta är
            ett stort problem inom ramen för Försvarsmakten och inom ramen
            för den värnpliktsverksamhet som vi genomför i dag.
          </note>
          <note>
            Det viktigaste är att den värnpliktsverksamhet vi genomför har
            en god kvalitet, att den får ett gott renommé och att den kan
            bidra till att förstärka svensk försvarsförmåga och svensk försvarskraft.
            Det som blir reella problem och det vi uppfattar som problem ska
            vi naturligtvis vara beredda att angripa och titta på om vi ska
            förändra.
          </note>
          <note>
            Tillgång till veterinärer i hela landet
          </note>
          <note>
            Anf. 54 ULRIKA HEIE (C):
          </note>
          <note>
            Herr talman! Min fråga går till statsrådet Ernkrans, som har
            ansvar för den högre utbildningen i hela landet. I torsdags kväll
            fick Peter och Wilma lasta in Corinne och lilla Sky , ett litet
            sjukt föl med nästan 40 graders feber, svullna leder, kraftig
            diarré och så vidare. 20 mil bort finns djursjukhuset i Skara.
            Där sa man: Nej, här är det fullt. 40 mil bort ligger Helsingborgs
            djursjukhus, och det var dit man fick ta sig sent på kvällen i
            torsdags.
          </note>
          <note>
            Det är klart att man har lyft fram oron över att det inte finns
            tillgång till veterinärkompetens i hela landet på det sätt som
            man skulle önska. Man har också till exempel lyft fram att Strömsholms
            akutsjukhus har stängt nattetid.
          </note>
          <note>
            Universitetskanslersämbetet kom i april med en rapport där man
            pekade på ett antal bristyrken. Inte minst kommer det att råda
            brist på veterinärer ända fram till 2035. Det är ett problem att
            vi inte utbildar tillräckligt många i Sverige. Därför är min fråga
            till ministern: Vilka åtgärder avser man att vidta för att det
            ska finnas tillgång till kompetens i hela landet hela dygnet?
          </note>
          <note>
            Anf. 55 Statsrådet MATILDA ERNKRANS (S):
          </note>
          <note>
            Herr talman! Jag tackar för en väldigt viktig fråga. Det här
            visar på hur viktigt det är att vi tillsammans ser till att vi
            har högre utbildning men också forskning och vetenskaplig anknytning
            i hela vårt land. Ska vi klara djurvälfärden, välfärden, vårt
            näringsliv och vår utvecklingskraft i hela landet måste också
            detta finnas i hela landet.
          </note>
          <note>
            Vi gör gemensamt i mitten av svensk politik en mycket stor utbyggnad
            av den högre utbildningen. Bara i år blir det 19 000 nya utbildningsplatser
            fördelade över lärosäten i hela landet. En hel del av dem är riktade
            till bristyrken. Sedan är det lärosätena som ska dimensionera
            utbildningen ut ­ ifrån arbetsmarknadens behov och studenternas
            efterfrågan. Vi förstärker dessutom i lag samverkansuppgiften
            för våra lärosäten med det omgivande samhället. Jag tycker att
            vi gör stora insatser, men vi är verkligen inte färdiga.
          </note>
          <note>
            Tågpersonalens utsatthet
          </note>
          <note>
            Anf. 56 JESSICA THUNANDER (V):
          </note>
          <note>
            Herr talman! Min fråga går till Eva Nordmark.
          </note>
          <note>
            I flera årtionden har tågpersonalens utsatthet för hot och våld
            ombord och i stationsområden eskalerat. Under pandemin har situationen
            förvärrats betydligt. Det handlar om ren misshandel och hot. Personal
            blir spottad på, blir sprejad med okända vätskor i ansiktet, får
            föremål kastade på sig och så vidare. Brotten begås både ombord
            och i stationsområdena. Sällan går fallen vidare till åtal. Utredningarna
            läggs ned.
          </note>
          <note>
            Det är under all kritik att anställda i Sverige tvingas gå till
            jobbet rädda och oroliga för vad som ska hända under deras arbetspass.
            Ensambemanningen är mycket utbredd. De anställda arbetar ofta
            ensamma ombord på ett fordon som går i minst 150 och där man inte
            har någonstans att ta vägen om något händer.
          </note>
          <note>
            Jag vill fråga Eva Nordmark: Vilka åtgärder vidtar regeringen
            för att hejda utvecklingen och se till att de anställda ombord
            på tågen är trygga och inte behöver arbeta ensamma?
          </note>
          <note>
            Anf. 57 Arbetsmarknadsminister EVA NORDMARK (S):
          </note>
          <note>
            Herr talman! Ingen ska behöva vara rädd för att gå till sitt
            arbete. Alla ska kunna känna sig trygga på sin arbetsplats.
          </note>
          <note>
            Regeringen presenterade en ny arbetsmiljöstrategi i februari.
            Jag avser att komma tillbaka med en arbetsmiljöutredning, där
            vi bland annat tittar på sanktionsfrågan, vilket är viktigt. Men
            det jag vill lyfta fram som det mest centrala i den här situationen
            är skyddsombudens viktiga roll. Ett skyddsombud kan bestämma om
            skyddsstopp om det finns fara för liv, hälsa och säkerhet. Denna
            möjlighet hoppas jag att man använder sig av när den här typen
            av situationer riskerar att uppkomma.
          </note>
          <note>
            Skärpta straff för trakasserier mot eftersöksjägare
          </note>
          <note>
            Anf. 58 MAGNUS OSCARSSON (KD):
          </note>
          <note>
            Herr talman! Min fråga går till infrastrukturministern.
          </note>
          <note>
            Vi har ett stort bekymmer med de många viltolyckorna på våra
            vägar. Antalet ökar år efter år. Till polisens hjälp för att hitta
            påkörda djur finns jägarna. Det hemska är att det förekommer attacker
            och hot från kriminella djurrättsaktivister mot just jägare som
            har fått det offentliga uppdraget om eftersök av det skadade viltet.
            Det gäller också jägare som har fått uppdrag om skyddsjakt.
          </note>
          <note>
            Enligt medier finns det nu äntligen en riksdagsmajoritet som
            vill skärpa straffet för detta. Det är ett tillkännagivande. Min
            fråga till ministern är: Hur kommer regeringen att hantera frågan
            så att det blir ett skarpt förslag, och kommer den att hanteras
            skyndsamt av regeringen?
          </note>
          <note>
            Anf. 59 Infrastrukturminister TOMAS ENEROTH (S):
          </note>
          <note>
            Herr talman! Jag tackar Magnus Oscarsson för engagemanget. Det
            är oerhört viktigt att vi ger tydliga signaler om att sätta stopp
            för hot och trakasserier, vare sig det är mot jägare eller andra
            som bedriver viktig verksamhet i vårt land.
          </note>
          <note>
            När det gäller tillkännagivanden fungerar det formellt så att
            regeringen svarar i budgetpropositioner eller i skrivelse 75.
            Men självklart förutsätter jag att det för ansvarigt statsråd
            pågår en diskussion om huruvida det även i det här sammanhanget
            finns behov av lagskärpningar.
          </note>
          <note>
            Det är ingen tvekan om att vi måste vara tydliga med att inte
            acceptera hot och trakasserier, vare sig det är mot jägare eller
            andra. Vi har fått en hårdare ton i samhället. Det är mer hat
            och hot i medier och sociala medier och i samhället i stort. Där
            har alla vi som politiker också ett ansvar. Det handlar om vilken
            ton vi använder och hur vi uttrycker oss på Twitter och sociala
            medier. Detta sprider sig annars. Låt oss ta ett gemensamt ansvar
            för att minska hat och hot i samhället!
          </note>
          <note>
            Omställningsstudiestödet
          </note>
          <note>
            Anf. 60 JOHAN ANDERSSON (S):
          </note>
          <note>
            Herr talman! Min fråga går till statsrådet Matilda Ernkrans.
          </note>
          <note>
            I veckan presenterade regeringen genom arbetsmarknadsminister
            Eva Nordmark utredningen om partsöverenskommelsen om trygghet,
            omställning och anställningsskydd och hur den ska genomföras.
            Det är riktigt bra att ett helhetsgrepp äntligen tas om frågorna
            om omställningsförmåga, kompetensförsörjning, flexibilitet och
            trygghet på arbetsmarknaden. Vi ser att utbildningsfrågorna och
            arbetsmarknadsfrågorna blir alltmer integrera ­ de med varandra
            och att omställningsstudiestödet är en viktig pusselbit för att
            lyckas med den integrationen.
          </note>
          <note>
            Hur ser ministern att omställningsstudiestödet kommer att påverka
            utbildningssystemet som helhet och människornas möjligheter att
            växa, växla och studera vidare genom hela livet?
          </note>
          <note>
            Anf. 61 Statsrådet MATILDA ERNKRANS (S):
          </note>
          <note>
            Herr talman! Jag tackar för frågan. Omställningsstudiestödet
            är verkligen en mycket stor reform inom det som statsrådet Eva
            Nordmark presenterade tillsammans med Miljöpartiet, Centerpartiet
            och Liberalerna under måndagen. Det är en reform som kommer att
            påverka det livslånga lärandet genom livet för många människor.
          </note>
          <note>
            Vi har väntat i många år på den här möjligheten för yrkesverksamma.
            Om omständigheterna omkring en ändras på något sätt kan man nu
            med hjälp av ett mycket bra studiestöd och ett bra utbildningsutbud
            ta sig vidare och förstärka sin person på arbetsmarknaden. Samtidigt
            bygger det Sverige som land starkare, för vi kan med detta även
            se till att vi kan besätta de lediga jobb som finns på vår arbetsmarknad.
            Det här är en mycket stor reform som kommer att påverka arbetsmarknad
            och individer i Sverige i en mycket positiv riktning för många
            år framåt.
          </note>
          <note>
            Trafikverkets användning av resurser
          </note>
          <note>
            Anf. 62 MARIA STOCKHAUS (M):
          </note>
          <note>
            Herr talman! Min fråga går till infrastrukturministern.
          </note>
          <note>
            I två rapporter – en från den 6 september 2019 och en från den
            13 oktober 2020 – riktar Riksrevisionen omfattande kritik mot
            Trafikverket när det gäller kontroll av vägars och järnvägars
            status samt när det gäller upphandling av underhåll. Med tanke
            på hur många miljarder detta omfattar är det skrämmande läsning.
          </note>
          <note>
            Lika skrämmande är regeringens svar på dessa skrivelser. Man
            tar inte upp några konkreta åtgärder för att komma åt problemen.
          </note>
          <note>
            Vilka uppföljningar har regeringen gjort, och vilka konkreta
            åtgärder har man vidtagit för att säkerställa att Trafikverket
            kommer till rätta med den miljardrullning utan tillräcklig kontroll
            som nu sker när det gäller underhåll på väg och järnväg?
          </note>
          <note>
            Anf. 63 Infrastrukturminister TOMAS ENEROTH (S):
          </note>
          <note>
            Herr talman! Det är ju viktigt att säkerställa att de resurser
            vi ställer till förfogande för – i detta fall – Trafikverket för
            att förbättra standarden på våra vägar och järnvägar samt för
            att bygga ny infrastruktur används så effektivt och bra som möjligt.
          </note>
          <note>
            Riksrevisionen har mycket riktigt gjort en bra granskning. Det
            kanske allvarligaste var, tyckte jag, den kraftiga ökningen av
            kostnaderna för vägunderhållet. Ökningen var närmare 60 procent;
            det är inte acceptabelt. Om detta beror på bristande konkurrens,
            långa ledtider eller något annat behöver undersökas ordentligt.
          </note>
          <note>
            Regeringen har agerat. Jag har gett ett särskilt uppdrag till
            Trafikver ­ ket, som de har redovisat, just för att studera kostnadsökningarna
            för infra ­ strukturinvesteringar och underhåll. Trafikverket
            har fått genomlysa sina processer och göra en bedömning av vad
            det är som gör att kostnaderna ökar mer än vad de gör för bostadsbyggande
            eller i andra delar av sam ­ hället.
          </note>
          <note>
            Självklart kommer vi att se till att vi använder skattebetalarnas
            pengar på det allra bästa och mest effektiva sättet.
          </note>
          <note>
            Hot och våld mot kollektivtrafikpersonal
          </note>
          <note>
            Anf. 64 DAVID PEREZ (SD):
          </note>
          <note>
            Herr talman! Min fråga går till statsrådet Eneroth.
          </note>
          <note>
            Arbetsmiljön för anställda inom kollektivtrafiken har på senare
            år försämrats. Personalen vittnar om att hotfulla situationer
            är vardagsmat. Hot, elaka tillmälen, spott och ibland fysiskt
            våld hör till situationer som busschaufförer, lokförare och tågvärdar
            får räkna med på jobbet – ibland dagligen.
          </note>
          <note>
            Regeringen har inte vidtagit några åtgärder för att minska detta.
            I Sekos undersökning 2019 svarade varannan ombordanställd Sekomedlem
            att det dagligen eller någon dag i veckan förekom hot på arbetsplatsen.
          </note>
          <note>
            Sverigedemokraterna har länge förespråkat tillträdesförbud för
            våldsamma personer, ökad bemanning på tågen och skärpta straff
            för dem som hotar eller brukar våld mot personal ombord. Inget
            har dock hänt, och man undrar om någon ska behöva sätta livet
            till innan regeringen agerar.
          </note>
          <note>
            Min fråga lyder: Vad avser regeringen att göra för att få bukt
            med hot och våld på våra tåg och bussar?
          </note>
          <note>
            Anf. 65 Infrastrukturminister TOMAS ENEROTH (S):
          </note>
          <note>
            Herr talman! Frågan ställdes nyligen här, och vi fick bland annat
            svar från arbetsmarknadsministern på vilka insatser som görs när
            det gäller arbetsmiljölagstiftningen och skyddslagstiftningen.
            Det är intressant att frågan och engagemanget nu kommer från Sverigedemokraterna,
            som aktivt motarbetat möjligheterna till skyddsombudsverksamhet
            och som tidigare stött nedläggningen av och minskningen av resurserna
            för arbetsmiljöforskningen.
          </note>
          <note>
            Detta är en fråga där arbetsgivaren ska ta ett tydligt ansvar
            och där skyddsombud kan agera genom att begära skyddsstopp. Självklart
            ska ock ­ så operatörerna och andra aktiva inom kollektivtrafiken
            – det är oftast den som det handlar om – säkerställa att de som
            jobbar där har en trygg arbetsmiljö och en bra bemanning.
          </note>
          <note>
            Jag följer frågan väldigt noga i en god dialog med fackföreningsrörelsen.
            Det är dock i grunden också en fråga om vilken arbetsmiljö som
            råder. Där har vi ett starkt engagemang, och vi har flyttat fram
            positionerna sedan regeringsskiftet.
          </note>
          <note>
            Försvarsmaktens arbete mot kränkande behandling
          </note>
          <note>
            Anf. 66 HANNA GUNNARSSON (V):
          </note>
          <note>
            Herr talman! Min fråga går till försvarsministern.
          </note>
          <note>
            För några veckor sedan hade jag och några utskottskollegor möte
            med det nya Pliktrådet. Väldigt högt upp på deras dagordning för
            detta år står arbetet mot kränkande behandling och trakasserier.
          </note>
          <note>
            I vintras kom rapporter om kränkningar på ett regemente, och
            Pliktrådet berättade för oss att detta förekommer på flera olika
            ställen. Vi hade sedan en diskussion i utskottet om detta.
          </note>
          <note>
            Nu har det kommit ytterligare en rapport som visar att värnpliktiga
            upplever kränkande behandling och att detta har ökat med några
            procentenheter de senaste åren. Jag undrar vad försvarsministern
            tänker göra åt den här väldigt viktiga frågan.
          </note>
          <note>
            Anf. 67 Försvarsminister PETER HULTQVIST (S):
          </note>
          <note>
            Herr talman! Jag avser att fortsätta med det arbete som redan
            genomförs i Försvarsmakten, att reglera detta i det regleringsbrev
            som vi har och att följa upp det i förhållande till Försvarsmaktens
            ledning.
          </note>
          <note>
            Det genomförs ständigt ett omfattande arbete i Försvarsmakten
            när det gäller kränkningar och trakasserier. Inställningen är
            att sådant är oacceptabelt. Ute på regementena tar man tag i denna
            typ av problem när de uppstår.
          </note>
          <note>
            När det gäller det exempel som Hanna Gunnarsson tog upp har jag
            varit i kontakt med både regementsledningen och värnpliktiga på
            regementet, och jag vet att man har tagit tag i detta på ett grundligt
            sätt.
          </note>
          <note>
            Den senaste rapporten som kom handlade som jag uppfattade det
            mycket om kränkningar mellan värnpliktiga. Detta är naturligtvis
            sådant som man måste vara uppmärksam på ute på förbanden, men
            det är inte alltid helt enkelt för befälen att upptäcka.
          </note>
          <note>
            Alla kränkningar är oacceptabla.
          </note>
          <note>
            Polisens möjligheter till elektronisk övervakning
          </note>
          <note>
            Anf. 68 INGEMAR KIHLSTRÖM (KD):
          </note>
          <note>
            Herr talman! Jag vill rikta min fråga till minister Tomas Eneroth.
          </note>
          <note>
            Vi fick under veckan se hur polisen i Sverige nådde en stor framgång
            som deltagare i en internationell operation som initierats av
            FBI i USA. Cirka 800 personer greps i 16 länder, och av dem var
            155 kriminella i Sverige, alltså nästan 20 procent. Denna stora
            insats möjliggjordes av att FBI kunde ta sig in och övervaka brottslingarnas
            kommunikation, snarlikt hur fransk polis lyckades genom Encrochat-insatsen.
          </note>
          <note>
            Men dessa framgångar bygger ju på att svensk polis får del av
            informa ­ tion från andra länder. I dagens Sverige kan man inte
            genomföra motsvar ­ ande insatser. Rikspolischefen efterfrågar
            utökade möjligheter till elektro ­ nisk övervakning. Justitieutskottet
            beslutade i dag om ett tillkännagivande som möter detta önskemål,
            men där röstade S nej.
          </note>
          <note>
            Regeringen framhåller de goda resultat som övervakningen gett.
            Borde inte svensk lag ändras så att svensk polis får samma förutsättningar
            som kollegorna i Frankrike och USA? Vad är regeringens åsikt egentligen?
          </note>
          <note>
            Anf. 69 Infrastrukturminister TOMAS ENEROTH (S):
          </note>
          <note>
            Herr talman! Tack, Ingemar Kihlström, för engagemanget!
          </note>
          <note>
            Låt oss verkligen glädjas åt den svenska polisens framgångar
            när vi nu, efter att ha skjutit till resurser och förstärkt inte
            minst polisens internationella samarbete, lyckats med att häkta
            uppemot 155 personer. Enligt polisens uppgifter förhindrade man
            ett flertal brott. Detta är en framgång. Det är också en framgång
            att vi kan använda internationellt samarbete och dess uppgifter
            för att komma åt det som ofta är en organiserad brottslighet.
          </note>
          <note>
            Denna regering har under ett flertal år både skjutit till resurser
            till polisen och stärkt polisens redskap för övervakning – inte
            minst kameraövervakning och avlyssning.
          </note>
          <note>
            Jag hoppas på en fortsatt gemensam dialog när det gäller vilka
            avlyssningsmöjligheter vi ska ha framöver. Här handlar det om
            en viktig balans mellan å ena sidan integritet och å andra sidan
            möjligheterna att skydda samhället och förhindra brott.
          </note>
          <note>
            Biogasens betydelse för omställningen av fordonsflottan
          </note>
          <note>
            Anf. 70 MALIN LARSSON (S):
          </note>
          <note>
            Herr talman! Jag har en fråga till statsrådet Tomas Eneroth.
          </note>
          <note>
            Den socialdemokratiskt ledda regeringen har gjort stora satsningar
            på produktionen och distributionen av biogas genom Klimatklivet.
            Klimatklivet har totalt beviljat 40 åtgärder för ny och utbyggd
            biogasproduktion sedan 2015.
          </note>
          <note>
            Svenska kommuner spelar också en viktig roll i den svenska biogasmodellen,
            som har gjort Sverige världsledande på biogas. De hanterar avfall
            som kan bli substrat för biogasproduktion, producerar biogas samt
            upphandlar och köper in biogas som drivmedel.
          </note>
          <note>
            Utifrån detta vill jag fråga hur statsrådet ser på biogasens
            betydelse för att ställa om den svenska fordonsflottan till att
            bli klimatneutral.
          </note>
          <note>
            Anf. 71 Infrastrukturminister TOMAS ENEROTH (S):
          </note>
          <note>
            Herr talman! Det är, precis som Malin Larsson säger, otroligt
            viktigt att vi nu ställer om transportsektorn. Vi har ju skrivit
            på Parisavtalet. Vi har också ambitionen att bli världens första
            fossilfria välfärdsland. Då ska utsläppen minska med 70 procent
            fram till 2030.
          </note>
          <note>
            Därför har vi inte minst premierat biogasbilar ekonomiskt och
            satsat på att utveckla biogasbussar. Därför måste vi också säkerställa
            att vi kan fortsätta denna omställning. I den miljöbilsdefinition
            som vi nu har ute på remiss innebär detta att staten i sin upphandling
            – det handlar i dag om ett trettiotal biogasfordon, som jag förstår
            det – kommer att vara tydlig med att ställa om till rena elfordon.
            Men för kommuner, regioner och privatpersoner är biogasfordon
            ett väldigt bra alternativ när man vill ställa om, inte minst
            för att fasa ut fossila bränslen.
          </note>
          <note>
            Beräkningsgrunden för väganslag
          </note>
          <note>
            Anf. 72 SAILA QUICKLUND (M):
          </note>
          <note>
            Herr talman! Min fråga går till infrastrukturministern.
          </note>
          <note>
            Trafikverket i Jämtlands län påpekar att man på grund av för
            låga väganslag nu kan tvingas sänka vägstandarden i länet. Länet
            har hela 600 mil statlig väg och 200 mil grusväg. Jämtlands län
            har ett stort slitage på vägarna då vi har de viktiga basnäringarna
            skogsindustrin och turismen.
          </note>
          <note>
            Men slitaget beaktas inte i fördelningen av pengar. Antalet invånare
            styr i stället länsanslagen. Jämtland län får därför bara en tiondel
            av riksgenomsnittet vilket är klart lägst i landet. Vi behöver
            därför nya beräkningsgrunder som är mer rättvisa.
          </note>
          <note>
            Min fråga blir: Kommer infrastrukturministern att hörsamma förslaget
            om nya beräkningsgrunder, ett förslag som skulle ge en mer rättvis
            fördelning av väganslagen?
          </note>
          <note>
            Anf. 73 Infrastrukturminister TOMAS ENEROTH (S):
          </note>
          <note>
            Herr talman! Tack, Saila Quicklund!
          </note>
          <note>
            Jag uppskattar verkligen engagemanget för att vi ska få bättre
            standard på våra vägar, inte minst på landsbygden. Vi har från
            regeringens sida skjutit till extra pengar utöver dem som finns
            i nationell plan till vägar på landsbygden för att säkerställa
            att kvaliteten ska vara bra.
          </note>
          <note>
            När det gäller omfördelning av resurser, för det är vad som ligger
            i frågan, ska man vara medveten om att de särskilda insatser vi
            gör för BK4. Där ökar vi bärigheten på vägarna för att klara tunga
            transporter från till exempel skogsindustrin i Jämtland.
          </note>
          <note>
            Där sker en omfördelning till Jämtland, Norrbotten, Västerbotten
            och mitt eget hemlän Kronoberg , medan storstadslänen inte får
            så stor del av det , eftersom behoven är så pass mycket större.
          </note>
          <note>
            Låt oss titta på fördelningen framöver. Det viktiga är att vi
            totalt sett har mer resurser. Det blir det nu när regeringen satsar
            närmare 900 miljarder i en infrastrukturproposition på att förbättra
            infrastrukturen de kommande tolv åren.
          </note>
          <note>
            Momskompensation till yrkeshögskolorna
          </note>
          <note>
            Anf. 74 ROBERT STENKVIST (SD):
          </note>
          <note>
            Herr talman! Min fråga går till högskoleministern.
          </note>
          <note>
            Skatteverket har beslutat att yrkeshögskolorna ska betala moms
            på externa lärare, konsulter. Förvaltningsrätten har verifierat
            det beslut e t. Det kommer att öka kostnaderna enormt för yrkeshögskolorna.
            Många utbildningar riskerar att läggas ned och kommer att läggas
            ned enligt yrkeshögskolorna själva.
          </note>
          <note>
            Detta sker samtidigt som söktrycket väntas öka rejält på yrkeshögskolorna,
            bland annat genom regeringsbeslut i samband med pandemin. Yrkeshögskolorna
            har begärt momskompensation, som man kan tycka är en mindre summa
            i en statlig budget. Det är väldigt nödvändigt.
          </note>
          <note>
            Min fråga lyder: Vad kommer regeringen att göra åt detta?
          </note>
          <note>
            Anf. 75 Statsrådet MATILDA ERNKRANS (S):
          </note>
          <note>
            Herr talman! Tack, ledamoten, för frågan!
          </note>
          <note>
            Yrkeshögskolan sorterar under Anna Ekströms ansvarsområde. Jag
            har ansvar för högskola, forskning, rymdfrågor och studiemedel.
            Det bästa svaret till ledamoten på den här frågan som också var
            ganska specifik är nog att ledamoten ställer frågan skriftligt
            eller i annan form till det statsråd som har ansvar för yrkeshögskolan.
            Det blir helt enkelt bäst svar på det sättet.
          </note>
          <note>
            Olagliga cabotagetransporter
          </note>
          <note>
            Anf. 76 JENS HOLM (V):
          </note>
          <note>
            Herr talman! Jag har en fråga till infrastrukturministern.
          </note>
          <note>
            Sveriges Television har nyligen rapporterat om att det är hundratusentals
            lastbilar som kör olagliga transporter varje dag i Sverige. Det
            handlar om olagliga så kallade cabotagetransporter, tillfälliga
            transporter i Sverige, där man bryter mot de regler som finns.
            Det handlar om social dumpning. Det handlar också om miljömässig
            dumpning där vi får sämre möjligheter att kontrollera utsläppen
            från dessa lastbilar.
          </note>
          <note>
            Danmark har infört mycket tuffare regler för att förhindra olagliga
            cabotagetransporter. Med anledning av detta vill jag fråga infrastrukturministern
            vilka åtgärder som infrastrukturministern ämnar vidta för att
            förhindra dessa olagliga cabotagetransporter genom Sverige. Jag
            undrar ifall infrastrukturministern har låtit sig inspireras av
            det danska exemplet där man går utöver EU:s lagstiftning för att
            förhindra social och ekologisk dumpning i yrkestrafiken.
          </note>
          <note>
            Anf. 77 Infrastrukturminister TOMAS ENEROTH (S):
          </note>
          <note>
            Herr talman! Tack, Jens Holm!
          </note>
          <note>
            Det är helt rätt. Det är otroligt viktigt att förhindra olagligt
            cabotage. Därför har jag och regeringen i dag kunnat presentera
            ett förslag som inne ­ bär att vi höjer sanktionsavgifterna med
            50 procent vid olagligt cabotage. Det är de högsta avgifterna
            i hela EU. Det är de hårdaste reglerna i EU. Reglerna är hårdare
            och avgifterna är högre än i just Danmark.
          </note>
          <note>
            Det är för att vi vill visa denna regerings tydliga engagemang
            för att förhindra den olagliga cabotageverksamhet som finns. Vi
            har skjutit till resurser till polisen för ökade kontroller. Vi
            har infört klampning så att man kan låsa fast hjulen på lastbilarna
            när reglerna inte följs. Då måste de betala sanktionsavgifterna
            innan de kan få köra igen. Vi har infört ett beställaransvar där
            den som beställer transporter måste säkerställa att det är lagliga
            transporter hela vägen.
          </note>
          <note>
            I dag ökar vi sanktionsavgifterna med 50 procent. Det blir de
            tuffaste reglerna och de högsta avgifterna i hela EU. Det är för
            att förhindra olaglig cabotageverksamhet.
          </note>
          <note>
            Sveriges luftförsvarsförmåga
          </note>
          <note>
            Anf. 78 YASMINE BLADELIUS (S):
          </note>
          <note>
            Herr talman! Min fråga riktar sig till försvarsminister Peter
            Hultqvist.
          </note>
          <note>
            Försvarsbesluten som vi här i riksdagen fattade beslut om i december
            förra året innebär en 40-procentig nivåhöjning av försvarsanslagen
            till 2025 i förhållande till 2020. Det är den största höjningen
            sedan 1950-talets början och kommer att avsevärt öka den militära
            förmågan i förhållande till dagens läge.
          </note>
          <note>
            Ett område som får stor uppmärksamhet i försvarsbeslutet är luftförsvaret.
            Genom beslutet fullföljs bland annat satsningen på det markbaserade
            luftvärnssystemet Patriot, och Visbykorvetterna får nytt robotluftvärn.
            Sex stridsflygdivisioner behålls. Fyra ombeväpnas till Jas 39E
            Gripen, och två flyger vidare med C/D-versioner. Totalt behålls
            därmed cirka hundra stridsflygplan.
          </note>
          <note>
            Med anledning av de stora satsningar som nu görs undrar jag hur
            försvarsministern ser på Sveriges luftförsvarsförmåga sett till
            hur det såg ut innan regeringen tillträdde 2014.
          </note>
          <note>
            Anf. 79 Försvarsminister PETER HULTQVIST (S):
          </note>
          <note>
            Herr talman! Tack för frågan!
          </note>
          <note>
            Det som blir väldigt tydligt nu när vi får första Patriotenheten
            levererad i slutet av detta år och med den utveckling som sedan
            kommer med ytterligare leveranser är att vi går från att kunna
            försvara punktvisa områden – man kan kalla det för basområden,
            mindre landområden – mot att ha ett luftvärn som nu kan försvara
            hela regioner.
          </note>
          <note>
            Vi får kapacitet att möta robot- och flygangrepp på långa avstånd.
            Vi kommer att kunna möta långräckviddiga ballistiska robotar.
            Det innebär en ordentlig uppgradering. Läggs det sedan ihop med
            det nya robotluftvärnet på Visbykorvetterna och man samordnar
            själva agerandet mellan Patriotenheter och Visbykorvetterna får
            vi en väldigt bra och viktig slagkraft.
          </note>
          <note>
            Det är någonting som också en eventuell angripare direkt måste
            för ­ hålla sig till. Det leder också till att vi kan använda
            flygvapnet på ett effek ­ tivare sätt.
          </note>
          <note>
            Planen för digitala vaccinationsintyg
          </note>
          <note>
            Anf. 80 HELENA ANTONI (M):
          </note>
          <note>
            Herr talman! Regeringen har uppdragit åt Myndigheten för digital
            förvaltning att ta fram en digital infrastruktur för vaccinationsintyg.
            Målet var att det skulle finnas på plats den 1 juni för att sedan
            kunna tas i bruk den 1 juli. I går gav Europaparlamentet grönt
            ljus åt EU:s digitala covidbevis.
          </note>
          <note>
            För att se till att återstarten sker så snabbt, smidigt och säkert
            som möjligt vill jag fråga infrastrukturministern: Hur avser regeringen
            att säkerställa att covidbevisen finns på plats i tid till den
            1 juli, och vad är planen för alla de unga som inte hunnit få
            vaccin men som haft covid-19? Varför ska den delen behöva dröja
            till augusti?
          </note>
          <note>
            Anf. 81 Infrastrukturminister TOMAS ENEROTH (S):
          </note>
          <note>
            Herr talman! Tack, Helena Antoni, för frågan!
          </note>
          <note>
            Det pågår och har pågått ett intensivt arbete på EU-nivå just
            för att få gemensamma system för covidpassen. Ambitionen är att
            det ska kunna implementeras väl.
          </note>
          <note>
            Här har min kollega Anders Ygeman arbetat med relevanta myndigheter
            för att säkerställa att det ska kunna träda i kraft så att vi
            alla kan ha det inte minst för resor.
          </note>
          <note>
            Sedan är det naturligtvis ett omfattande regelarbete där en sak
            är att säkerställa att vaccinationsuppgifterna är korrekta. Därtill
            har direktivet som jag förstår det öppnat för möjligheter att
            även ange andra uppgifter om smitta.
          </note>
          <note>
            Det är naturligtvis viktigt att dessa uppgifter, om de finns
            i den typen av pass, är säkerställda och verifierade från alla
            de myndigheter som ingår. Det är ett intensivt arbete. Men det
            ska självklart ske så snart som möjligt.
          </note>
          <note>
            Förlängd preskriptionstid för arbetsmiljöbrott
          </note>
          <note>
            Anf. 82 MAGNUS PERSSON (SD):
          </note>
          <note>
            Herr talman! I dag saknas resurser för att snabbt komma till
            rätta med åtgärder och straff gällande arbetsmiljöbrott.
          </note>
          <note>
            Därför var det glädjande att Socialdemokraterna likt Sverigedemokraterna
            drev frågan om utökade preskriptionstider för arbetsmiljöbrott
            i valrörelsen 2018. Socialdemokraterna valde även att ha med det
            i sitt valmanifest.
          </note>
          <note>
            När man sedan tog del av regeringens satsningar inom arbetsmiljö
            ­ politiken kändes det därför märkligt att man inte kunde se förslaget
            om utökade preskriptionstider för arbetsmiljöbrott. Sverigedemokraterna
            val ­ de då att lägga fram förslaget på bordet, och Socialdemokraterna
            valde att rösta nej till sitt eget förslag.
          </note>
          <note>
            Jag ställde då frågan varför man röstade nej till arbetsmarknadsminis
            ­ ter Eva Nordmark och fick svaret: Jag vet ej. Det kan vara förlåtligt
            då hon precis hade tillträtt sin tjänst. Men nu har det gått en
            tid, och nu har även M ställt sig bakom förslaget. Det finns alltså
            en stabil majoritet i kammaren för att få igenom Socialdemokraternas
            vallöfte. Men än en gång röstar Socialdemokraterna nej.
          </note>
          <note>
            Min fråga till arbetsmarknadsministern är: Varför röstar man
            nej till sitt eget förslag, som bör vara en naturlig del av den
            nya arbetsmiljöstrategin?
          </note>
          <note>
            Jag har också en rättelse till regeringen: Sverigedemokraterna
            satsar mer pengar än regeringen på arbetsmiljöforskning.
          </note>
          <note>
            Anf. 83 Arbetsmarknadsminister EVA NORDMARK (S):
          </note>
          <note>
            Herr talman! Tack för frågan! Jag måste säga att jag inte riktigt
            förstår, och jag försöker söka ögonkontakt med socialdemokratiska
            riksdagsledamöter här i kammaren.
          </note>
          <note>
            Men jag föreslår att du, Magnus Persson , återkommer till mig
            i en skriftlig fråga, och jag lovar att du ska få svar på den.
          </note>
          <note>
            Otillåten cabotagetrafik
          </note>
          <note>
            Anf. 84 ABRAHAM HALEF (S):
          </note>
          <note>
            Herr talman! Jag har en fråga till infrastrukturminister Tomas
            Eneroth.
          </note>
          <note>
            Vi är många som följer händelseförloppet på våra vägar. Alla
            är vi rörande överens om att det ska vara sjysta villkor för yrkesförare
            och sund konkurrens inom transportnäringen.
          </note>
          <note>
            Vi välkomnar att EU:s medlemsländer har kommit överens om nya
            regler som skapar förutsättningar för en sund konkurrens och sjysta
            villkor. Samtidigt ser vi med bestörtning att man försöker kringgå
            gällande regler och på detta sätt konkurrerar ut våra svenska
            åkerier.
          </note>
          <note>
            Min fråga lyder: Vad har regeringen gjort för att stoppa det
            otillåtna cabotaget på våra vägar?
          </note>
          <note>
            Anf. 85 Infrastrukturminister TOMAS ENEROTH (S):
          </note>
          <note>
            Herr talman! Tack för frågan, Abraham Halef! Det är ett otroligt
            viktigt arbete som vi har bedrivit nu under en längre tid för
            att skapa ordning och reda i yrkestrafiken.
          </note>
          <note>
            Det var fri rörlighet som gällde när vi hade en alliansregering
            en gång i tiden, och det fanns inte några kontrollmöjligheter
            av yrkesfordon. Sedan dess har vi sedan 2014 systematiskt arbetat
            med klampning, sanktions ­ avgifter, beställaransvar, ökade resurser
            till polisen och öronmärkta resur ­ ser när det gäller cabotage.
          </note>
          <note>
            Det är en framgångsrik förhandling på EU-nivå med mobilitetspaket
            där regler om utstationering från dag ett kommer att gälla redan
            i februari nästa år. Självklart ska vi då beivra olagligt cabotage.
          </note>
          <note>
            I dag har vi kunnat fatta beslut och redovisat att vi dubblar
            sanktions ­ avgifterna – ökar dem med 50 procent – och skärper
            reglerna. Vi får de tuffaste reglerna inom hela EU för att beivra
            den brottsliga verksamhet som konkurrerar ut svenska åkerier –
            de som sköter sig – och som dess ­ utom bidrar till att vi har
            orimliga arbetsvillkor för utländska chaufförer i Sverige.
          </note>
          <note>
            Beredskapen för intrång i fjärrstyrd flygledning
          </note>
          <note>
            Anf. 86 ALEXANDRA ANSTRELL (M):
          </note>
          <note>
            Herr talman! Min fråga gäller totalförsvarsplaneringen, som försvarsministern
            ansvarar för.
          </note>
          <note>
            Vi har i dag haft dragningar i försvarsutskottet gällande beredskapsflygplatser,
            och Försvarsmakten har berättat att de inte tycker att digital
            remote-kontroll på vissa flygplatser är så bra av säkerhetsskäl.
            Jag ställde en fråga i utskottet, men minister Eneroth hänvisade
            till försvarsministern. Därför vill jag ställa frågan här.
          </note>
          <note>
            Kommer ministern och regeringen genom ett förtydligad uppdrag
            till cybersäkerhetscentret att öka beredskapen för att förhindra
            eller hantera att någon främmande makt kan komma att ta sig in
            i de flygledartorn som har remote - kontroll?
          </note>
          <note>
            Anf. 87 Försvarsminister PETER HULTQVIST (S):
          </note>
          <note>
            Herr talman! Säkerhetsfrågor är någonting som alltid ska ses
            över, alltid följas upp och alltid tas med stor noggrannhet och
            seriositet. Här har ansvarig myndighet huvudansvaret. När det
            gäller alla typer av säkerhetsfrågor ska det ingå i det grundläggande
            arbete man har att genomföra.
          </note>
          <note>
            Det vi har från departementets sida är självklart en uppföljningsfunk
            ­ tion när det gäller hur sådant här kan fungera, och den kommer
            vi i vanlig ordning att leva upp till.
          </note>
          <note>
            Straffsatserna för gängbrottslighet
          </note>
          <note>
            Anf. 88 ADAM MARTTINEN (SD):
          </note>
          <note>
            Herr talman! Min fråga går till statsrådet Tomas Eneroth.
          </note>
          <note>
            Sverige toppar listan i Europa när det gäller dödligt skjutvapenvåld.
            Sverige anses i internationella insatser mot organiserad brottslighet
            ha bland de värsta problemen. Trots det har Sverige en av Europas
            svagaste lagstiftningar mot organiserad brottslighet.
          </note>
          <note>
            Det gäller straffen mot gängen, vilket uppmärksammades när svenska
            gängkriminella blev dömda i Danmark. Det gäller befogenhet, vilket
            synliggörs när fransk polis eller FBI levererar bevis till Sverige
            genom metoder som är förbjudna att använda för svensk polis.
          </note>
          <note>
            Sverigedemokraterna har årligen föreslagit att svensk lagstiftning
            mot organiserad gängkriminalitet ska skärpas och har årligen mött
            ett motstånd från regeringen.
          </note>
          <note>
            Herr talman! När Sverige har de värsta problemen i Europa med
            organiserad gängkriminalitet undrar jag hur regeringen har landat
            i slutsatsen att vi ska vara nöjda med att samtidigt ha den svagaste
            lagstiftningen mot organiserad gängkriminalitet .
          </note>
          <note>
            Anf. 89 Infrastrukturminister TOMAS ENEROTH (S):
          </note>
          <note>
            Herr talman! Tack, Adam Marttinen, för frågan!
          </note>
          <note>
            Jag delar inte verklighetsbeskrivningen. Tvärtom har regeringen
            skjutit till avsevärda resurser både till polisen och till hela
            rättskedjan och skärpt lagstiftningen. Resultatet ser vi inte
            minst nu, när 155 gängkriminella faktiskt kan häktas och när brott
            kan be ­ ivras.
          </note>
          <note>
            Medierna rapporterar inte längre bara om de brott som begås,
            utan allt oftare rapporterar man om rättegångar som pågår för
            att vi nu ställer personer till ansvar för de brottsliga handlingar
            som genomförs.
          </note>
          <note>
            Det är ett successivt arbete med att se till att skapa trygghet
            i samhället, förhoppningsvis också i en bred uppslutning i hela
            Sveriges riksdag. Jag vill inte gärna tro att det skulle finnas
            några olika uppfattningar här.
          </note>
          <note>
            Vi måste beivra gängbrottsligheten, och vi ska göra allt vi kan
            för att man ska kunna känna sig trygg. Det gäller gängbrottslighet.
            Det gäller också annan brottslighet, inte minst våld mot kvinnor,
            där det också är oerhört viktigt att vi fokuserar på rätt insatser
            och att vi skjuter till resurser.
          </note>
          <note>
            Frågestunden var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.07 på förslag av talmannen att ajournera
            sammanträdet till kl. 15.20, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.20.
          </note>
          <note>
            § 9 Beslut om ärenden som slutdebatterats den 9 juni
          </note>
          <note>
            UU12 Organisationen för säkerhet och samarbete i Europa (OSSE)
          </note>
          <note>
            Punkt 1 (OSSE)
          </note>
          <note>
            1. utskottet
          </note>
          <note>
            2. res. 1 (SD, KD)
          </note>
          <note>
            3. res. 2 (M)
          </note>
          <note>
            4. res. 3 (V)
          </note>
          <note>
            Förberedande votering 1:
          </note>
          <note>
            11 för res. 2
          </note>
          <note>
            5 för res. 3
          </note>
          <note>
            40 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            13 för res. 1
          </note>
          <note>
            10 för res. 2
          </note>
          <note>
            32 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            13 för res. 1
          </note>
          <note>
            16 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 10 SD, 3 KD
          </note>
          <note>
            Avstod: 11 M, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            UU9 Strategisk exportkontroll 2020 – krigsmateriel och produkter
            med dubbla användningsområden
          </note>
          <note>
            Punkt 1 (Krigsmaterielexport m.m.)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            40 för utskottet
          </note>
          <note>
            10 för res. 1
          </note>
          <note>
            5 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 C, 3 KD, 3 L, 3 MP
          </note>
          <note>
            För res. 1: 10 SD
          </note>
          <note>
            Avstod: 4 V, 1 -
          </note>
          <note>
            Frånvarande: 84 S, 59 M, 52 SD, 27 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Export till krigförande länder i Jemenkonflikten)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            3. res. 4 (KD)
          </note>
          <note>
            Förberedande votering:
          </note>
          <note>
            5 för res. 3
          </note>
          <note>
            3 för res. 4
          </note>
          <note>
            47 avstod
          </note>
          <note>
            294 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            48 för utskottet
          </note>
          <note>
            5 för res. 3
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 L, 3 MP
          </note>
          <note>
            För res. 3: 4 V, 1 -
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            FiU51 Riksrevisionens rapport om statliga stöd med delat myndighetsansvar
          </note>
          <note>
            Kammaren biföll utskottets förslag.
          </note>
          <note>
            § 10 Beslut om ärenden som slutdebatterats vid dagens sammanträde
          </note>
          <note>
            JuU29 Terrorism
          </note>
          <note>
            Punkt 9 (Kriminalisering av deltagande i andra våldsbejakande
            organisa ­ tioner)
          </note>
          <note>
            1. utskottet
          </note>
          <note>
            2. res. 6 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 6: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 16 (Brott mot anmälningsplikten)
          </note>
          <note>
            1. utskottet
          </note>
          <note>
            2. res. 12 (M, C, KD, L)
          </note>
          <note>
            Votering:
          </note>
          <note>
            34 för utskottet
          </note>
          <note>
            22 för res. 12
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP, 1 -
          </note>
          <note>
            För res. 12: 11 M, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 18 (Avhjälpande av verkställighetshinder)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 14
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 14: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 19 (Situationer där det finns verkställighetshinder)
          </note>
          <note>
            1. utskottet
          </note>
          <note>
            2. res. 15 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            28 för res. 15
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll res. 15.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 15: 16 S, 5 C, 4 V, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Punkt 25 (Utländsk finansiering av terrorism)
          </note>
          <note>
            1. utskottet
          </note>
          <note>
            2. res. 21 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 21
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 21: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 26 (Överenskommelsen om åtgärder mot terrorism)
          </note>
          <note>
            1. utskottet
          </note>
          <note>
            2. res. 22 (C, L)
          </note>
          <note>
            Votering:
          </note>
          <note>
            47 för utskottet
          </note>
          <note>
            8 för res. 22
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 M, 10 SD, 4 V, 3 KD, 3 MP, 1 -
          </note>
          <note>
            För res. 22: 5 C, 3 L
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Helena Antoni (M) anmälde att hon avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU21 Förbud mot otillbörliga handelsmetoder vid köp av jordbruks-
            och livsmedelsprodukter
          </note>
          <note>
            Punkt 2 ( Undantagande av de största leverantörsföretagen )
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res.: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 11 (forts. från § 7) En god arbetsmiljö för framtiden – regeringens
            arbetsmiljöstrategi 2021–2025 m.m. (forts. AU11)
          </note>
          <note>
            Anf. 90 MARTIN ÅDAHL (C):
          </note>
          <note>
            Herr talman! Arbetsmiljö och arbetsmiljöstrategi är ett stort
            och viktigt område.
          </note>
          <note>
            Vi har de senaste åren sett hur tragiskt tungt men också hur
            positivt det ibland väger. Jag vill fokusera på en av de positiva
            sidorna som, mitt under detta tunga pandemiår, presenterades i
            måndags. Arbetsmarknadens parter har kommit överens om en viktig
            del för arbetsmiljön i Sverige: kompetensutvecklingen.
          </note>
          <note>
            Vi ser i olika mätningar av den typ som OECD gör att trygghet
            på arbetsplatsen är väldigt beroende av inte fyrkantiga och föråldrade
            regler, som vi tidigare haft i Sverige, utan av att man är stark
            i fråga om kompetensen. Därför är det avtal som i måndags bekräftades
            med tre departementsskrivelser avgörande för arbetsmiljön i landet.
          </note>
          <note>
            Herr talman! Nu finns det för första gången möjlighet för människor
            som är mitt i livet och som behöver bygga på sina möjligheter
            att utvecklas på arbetsmarknaden att få en kompetensutveckling
            som att få upp till motsvarande ett helt år av studier. Sjuksköterskor
            kan bli barnmorskor. Undersköterskor kan bli sjuksköterskor. Arbetare
            som kanske har sett nya chanser i livet får möjlighet att gå en
            yrkeshögskoleutbildning och få en nystart på arbetsmarknaden.
            Det blir en nystart inte bara för personen själv utan även för
            Sverige. Det kommer att stärka tryggheten och tilliten på arbetsplatserna
            i Sverige oerhört mycket. Det är en ljuspunkt under detta tunga
            år.
          </note>
          <note>
            Det har också kommit mycket tunga besked. På grund av pandemin
            har färre personer varit på arbetsplatserna, i synnerhet på byggarbetsplatserna.
            Antalet dödsolyckor på arbetsplatserna har därför minskat i Sverige,
            även om 24 per år fortfarande är alldeles för många. Men det sorgliga
            är att samtidigt har antalet anmälda arbetssjukdomar ökat alldeles
            förskräckligt. Det har nästan fördubblats, med 84 procent. För
            kvinnor har det mer än fördubblats. Det har i synnerhet varit
            de som arbetar inom vård och omsorg som har drabbats av covid.
          </note>
          <note>
            Regeringen har gjort insatser för att skydda arbetsmiljön på
            arbetsplatserna. Men vi har pekat på de brister som har funnits
            i utbildningen, som är en central del av arbetsmiljöarbetet, inom
            vården och omsorgen. Där har många saknat det de har behövt för
            att kunna möta pandemin. Det måste bli mycket bättre.
          </note>
          <note>
            En arbetsmiljösituation som vi hittills inte har debatterat särskilt
            myck ­ ­ et i kammaren har också hamnat i fokus. En ny rapport
            från Myndigheten för arbetsmiljökunskap visar att omkring 40 procent
            av alla i Sverige har arbetat hemifrån under det här året. Det
            känner nog väldigt många igen. Det har gett upphov till ganska
            stora förändringar av arbetsmiljön under det här året. Det har
            blivit en helt annan individualisering. Arbetsmiljö ­ arbetet
            har förändrats på många sätt.
          </note>
          <note>
            Centerpartiet har pekat på det ganska uppenbara, som man inte
            har tänkt på särskilt mycket; om vi ska gå in i en digital era
            måste också arbetsmiljön i hemmet anpassas. Det handlar om ergonomin
            med tanke på den stol vi sitter på och den skärm vi tittar på.
            Det handlar dessutom om den sociala situation man hamnar i när
            man plötsligt är ensam på jobbet. Tidigare har man haft kamrater,
            fikastunder och en gemenskap. Det sätter ganska stor psykosocial
            press på många. Inte alla trivs med att sitta ensam hemma framför
            skärmen.
          </note>
          <note>
            Därför vill jag yrka bifall till reservation 28 om hemarbete,
            som vi har tillsammans med Liberalerna.
          </note>
          <note>
            Det finns också stora, både miljömässiga och andra, fördelar
            med distansarbete, till exempel när det gäller flexibilitet. Det
            är alltså inte bara negativt. Men det vi pekar på i motionen är
            att man måste tänka på ett nytt sätt. Man kan inte bara skicka
            hem skyddsombud till folk för att kontrollera arbetsmiljön. Hur
            ska det då göras? Ska det kontrolleras digitalt?
          </note>
          <note>
            I motionen kommer vi fram till att vi måste ha en dialog om det
            i Sverige. Vi måste ha en dialog med arbetsgivarna. Även om vi
            kanske, förhoppningsvis, är på väg ut ur denna tunga pandemiperiod
            behöver det finnas en beredskap för framtiden, som på gott och
            ont kommer att innebära ett mycket större beroende av en digital
            arbetsmiljö i hemmet.
          </note>
          <note>
            I fråga om arbetsmiljöarbetet lyfter vi också fram att small
            is beautiful. Det är viktigt att vi tittar på det lilla företagets
            villkor. Där finns möjligheten att ha ett mycket mer nära och
            klokt arbetsmiljöarbete. Men eftersom Arbetsmiljöverket och arbetet
            ofta är anpassat efter de stora enheterna, de stora inspektionerna
            och de standardiserade lösningarna på problemen brister ofta dialogen
            med småföretagen. Man vill göra rätt, men det är inte särskilt
            lätt.
          </note>
          <note>
            Åtgärderna och samverkan är inte anpassade efter det lilla företagets
            arbetsmiljösituation. I stället för att vara de bästa när det
            gäller arbetsmiljö, vilket många småföretag verkligen strävar
            efter, kan det ibland slumpa sig så att man hamnar helt utanför.
            Det beror inte på att man vill det, utan på att det, som en tidigare
            talare sagt, är svårt att göra rätt i stället för lätt att göra
            rätt. Därför har vi ett särskilt yttrande om det.
          </note>
          <note>
            Som nämnts här finns det också arbetsmiljösituationer av mycket
            allvarligare karaktär. Det har att göra med exploatering och med
            utsatthet när personer hamnar i beroendeställning. Det kommer
            vi att debattera i nästföljande ärende här i kammaren. Men vi
            har också reservation 12, som handlar om att Arbetsmiljöverket
            i situationer där personer är exploaterade och utsatta faktiskt
            ska ha möjlighet att inleda ett utredande arbete. Annars får polisen
            ta vid, och de kan inte alltid ta tag i den situation som man
            observerar på plats. Men det kommer som sagt tillbaka.
          </note>
          <note>
            Även om detta år har inneburit skenande – faktiskt – arbetsmiljöproblem
            när det gäller covid och arbetstagares utsatthet i pandemin har
            det alltså även inneburit lösningar. Det handlar om lösningar
            där parterna kan enas om förslag för att stärka kompetensen och
            göra arbetsmiljön mycket mer stark och stabil på våra arbetsplatser.
            Det handlar om lösningar där vi vågar se arbetsmiljöns behov av
            kompetens inom vården och lösningar där vi har börjat se arbetsmiljön
            och den digitala hemmiljön som en helt naturlig del av arbetsmiljöarbetet.
            I all denna sorg och bedrövelse bådar det gott för framtiden.
          </note>
          <note>
            Jag yrkar bifall till reservationerna 12 och 28.
          </note>
          <note>
            Anf. 91 CICZIE WEIDBY (V):
          </note>
          <note>
            Herr talman! Vi har så många fru talmän att man nästan blir förvånad
            när det är en herr talman som sitter i stolen!
          </note>
          <note>
            I dag debatterar vi regeringens arbetsmiljöstrategi, och även
            om jag tycker att det finns mycket bra i strategin finns det såklart
            ett par grejer som saknas och som jag tycker att regeringen kan
            göra bättre.
          </note>
          <note>
            För att arbetsgivaren ska kunna leva upp till arbetsmiljölagens
            krav på bland annat ett förebyggande och systematiskt arbetsmiljöarbete
            behöver arbetsgivaren ha goda kunskaper om arbetsmiljö. Det har
            många arbetsgivare också, men tyvärr kan man konstatera att det
            även finns många som saknar grundläggande kunskaper om såväl arbetsmiljö
            som hur man bedriver ett bra arbetsmiljöarbete. I förlängningen
            kan det leda till arbetsplatsolyckor, arbetsskador och sjukskrivningar.
          </note>
          <note>
            För att möta problemet med bristande kunskap vill jag ta fasta
            på ett förslag som skyddsombud inom Fastighetsanställdas förbund
            och Seko har presenterat om att det bör ställas krav på en arbetsmiljöutbildning
            för att få starta företag. Jag anser att regeringen faktiskt bör
            tillsätta en utredning för att överväga regler om just obligatoriska
            moment med arbetsmiljökunskap för företag som vill anställa.
          </note>
          <note>
            Det är bra att regeringen i sin strategi har mål om att alla
            ska kunna, orka och vilja jobba ett helt arbetsliv, men jag kan
            konstatera att konkreta åtgärder lite grann lyser med sin frånvaro.
            Bristen på åtgärder är olycklig, men det ligger tyvärr i linje
            med den förda politiken sedan pensionsåldern höjdes i januari
            2020. Höjningen har nämligen inte följts av några åtgärder som
            gör det möjligt att jobba längre, till exempel förbättringar i
            arbetsmiljö och rehabilitering, en bra företagshälsovård och bättre
            möjligheter att vidareutbilda sig sent i livet.
          </note>
          <note>
            Herr talman! Jag ser mycket allvarligt på de många arbetsplatsolyckor
            med dödlig utgång som har inträffat de senaste åren – nu senast
            för bara några dagar sedan. Det kan aldrig accepteras att människor
            dör till följd av sitt arbete. Varje dödsfall är en tragedi för
            de inblandade, och det är oacceptabelt i ett modernt arbetsliv.
            Jag anser därför att det krävs kraftfulla åtgärder för att vända
            utvecklingen.
          </note>
          <note>
            Regeringen har initierat en rad åtgärder för att få ned antalet
            döds ­ olyckor i arbetslivet, och det arbetet är positivt. Men
            om den beslutade nollvisionen ska uppnås krävs skarpare åtgärder
            än dem man tidigare har vidtagit, inte minst när det gäller regeringens
            nya vision om att ingen ska dö på jobbet. Därför anser jag att
            regeringen bör tillsätta en statlig kris ­ kommission som tar
            ett helhetsgrepp om dödsolyckor i arbetslivet och fö ­ reslår
            konkreta åtgärder för att vända utvecklingen.
          </note>
          <note>
            En bra arbetsmiljö är en viktig förutsättning för ett långt och
            hållbart arbetsliv. De lokala och regionala skyddsombuden spelar
            en avgörande roll i det arbetet. För att skyddsombuden ska kunna
            utföra sitt uppdrag behöver de ges goda förutsättningar att just
            utföra sitt uppdrag, men tyvärr finns det alldeles för många och
            betydande hinder för detta. Vad som behövs nu är att skyddsombudens
            roll stärks.
          </note>
          <note>
            För det första behöver situationen för de regionala skyddsombuden
            ändras så att de får tillträde till fler arbetsplatser än vad
            som är fallet i dag. Om arbetsgivaren är bunden av kollektivavtal
            måste det rimligtvis innebära att ett regionalt skyddsombud är
            välkommet på arbetsplatsen för att stödja det lokala arbetsmiljöarbetet.
            Det är mycket olyckligt att en riksdagsmajoritet, bestående av
            högerpartierna, under förra riksmötet röstade ned regeringens
            förslag om utökad tillträdesrätt. Det är precis lika olyckligt
            att utskottet nu fortsätter att visa en bristande förståelse för
            vikten av de regionala skyddsombudens verksamhet och behovet av
            just en utökad tillträdesrätt.
          </note>
          <note>
            Därför anser jag att regeringen bör återkomma med ett förslag
            om att ändra arbetsmiljölagen så att de regionala skyddsombuden
            får rätt att verka på företag med kollektivavtal även om det vid
            just det tillfället inte finns någon medlem på arbetsplatsen.
          </note>
          <note>
            För det andra vill jag poängtera att skyddsombuden måste ges
            goda förutsättningar vad gäller utbildning, vidareutbildning och
            fortbildning för att de ska kunna utföra sitt uppdrag. Dagens
            regelverk tillåter inte detta i tillräcklig utsträckning, och
            många skyddsombud som jag träffar upplever även att de blir ifrågasatta
            av sina arbetsgivare. Till skillnad från utskottet ser jag skäl
            att förändra regelverket på detta område. Jag tycker att regeringen
            bör återkomma med ett förslag om att skyddsombudsutbildningens
            längd ska uppgå till minst fem dagar, med lagstadgad rätt till
            vidareutbildning och fortbildning om minst en dag per år.
          </note>
          <note>
            Dessutom, herr talman, är det väldigt många skyddsombud som vittnar
            om att de utestängs från planering och riskbedömningar. Därmed
            riskerar allvarliga brister i arbetsmiljön att inte uppmärksammas
            och åtgärdas. Det ökar risken för tillbud och olyckor, som i allra
            värsta fall får dödlig utgång.
          </note>
          <note>
            Byggnadsarbetareförbundet har föreslagit att Arbetsmiljöverket
            ska kunna utdöma sanktionsavgifter om skyddsombud inte tillåts
            vara med vid riskbedömningen på det sätt som lagen faktiskt föreskriver,
            och jag ställer mig definitivt bakom förslaget. Jag anser därför
            att regeringen bör åter ­ komma med förslag om att Arbetsmiljöverket
            ska kunna utdöma sank ­ tionsavgifter mot arbetsgivare om skyddsombuden
            inte tillåts vara med i riskbedömningen.
          </note>
          <note>
            Herr talman! I Sverige togs beslutet att införa 8 timmars arbetsdag
            den 4 augusti 1919. Det skedde efter årtionden av fackliga strider,
            och industriarbetare gick då från 16 timmars utslitande jobb till
            8 timmars – äntligen . Sedan dess har det i princip inte hänt
            någonting, förutom 1971 – det är alltså 50 år sedan – då femdagarsveckan
            infördes och en normal arbetsvecka blev 40 timmar lång.
          </note>
          <note>
            Jag håller med utskottet om att arbetsmarknadens parter har en
            väldigt central roll när det gäller hanteringen av arbetstidsfrågor,
            men till skillnad från utskottet anser jag att det behövs tydligare
            stöd i lagstiftningen som kan utgöra grund för förhandlingar och
            avsteg från kollektivavtalen. Arbetstagarnas skydd i lagen behöver
            stärkas på flera olika sätt.
          </note>
          <note>
            Det behövs ett mänskligare arbetsliv med plats för fler, där
            människor inte slits ut i förtid utan orkar jobba till pensionsåldern.
            Ett ökat inflytande för arbetstagarna när det gäller arbetstidens
            förläggning och omfattning är därför av central betydelse för
            att åstadkomma ett hållbart arbetsliv.
          </note>
          <note>
            Det behövs också bättre förutsättningar för par att leva jämställt.
            Kortare arbetstid, det vill säga en generell arbetstidsförkortning,
            vore ett avgörande steg i en sådan progressiv och frihetsvidgande
            utveckling. Jag beklagar att utskottet återigen stänger dörren
            för möjligheten att gå i denna riktning.
          </note>
          <note>
            Vidare är det faktiskt inte rimligt att arbetstagare ska tvingas
            betala med sin hälsa och sin fritid för att tillgodose arbetsgivarens
            behov av flexibilitet och precisionsbemanning, som man har till
            exempel vid delade turer. De försök som berörda fackförbund har
            gjort för att begränsa delade turer genom avtal har varit bra,
            men det behövs även där stöd i lagstiftningen, exempelvis genom
            någon typ av förbud som kan utgöra grund för förhandlingar och
            avsteg i kollektivavtal.
          </note>
          <note>
            Reglerna om dygnsvila bör även de bli enklare och bättre. Det
            är viktigt med en tydlig skyddslagstiftning för personer som arbetar
            på obekväma och oregelbundna arbetstider, eftersom natt- och skiftarbete
            sliter hårt på människor. Det vet vi alla.
          </note>
          <note>
            En angelägen fråga är också att se över regelverket och ersättnings
            ­ systemet för jourtid. Genom en förändring av arbetstidslagen
            skulle bland annat de kvinnodominerade yrkesgrupper som drabbas
            av det nuvarande regelverket för jourtid dels ges möjlighet att
            arbeta heltid, dels få lön för all den tid då de faktiskt står
            till arbetsgivarens förfogande, även under jourtid.
          </note>
          <note>
            Ytterligare en angelägen fråga är att förstärka rättigheterna
            för arbetstagare vars arbetsgivare omreglerat tidigare heltidsanställningar
            till deltidsanställningar. I till exempel den norska arbetstidslagstiftningen
            finns sedan 2013 en reglering som ger just deltidsanställda som
            arbetat mertid rätt att utöka sin anställning. Jag ser mycket
            positivt på att det finns fackförbund som driver den här frågan
            i avtalsförhandlingar med arbetsgiv ­ arna. Det skulle vara en
            bra sak om vi såg över ett liknande förslag även för Sverige.
          </note>
          <note>
            För att komma till rätta med de olika saker som jag just har
            tagit upp anser jag att regeringen bland annat bör vidta följande
            åtgärder:
          </note>
          <note>
             tillsätta en utredning med uppdrag att belysa möjligheterna
            för en generell arbetstidsförkortning
          </note>
          <note>
             återkomma med lagförslag som begränsar de så kallade delade
            turerna
          </note>
          <note>
             återkomma med lagförslag om ändring av arbetstidslagen så att
            perio ­ den som ska ingå i dygnsvilan blir densamma som i definitionen
            av natt, det vill säga perioden mellan klockan 22.00 och 06.00.
          </note>
          <note>
            Herr talman! Jag vet att jag har dragit över min talar tid men
            har några avslutande ord.
          </note>
          <note>
            I arbetstiden speglas det nutida svenska klassamhället. Det är
            framför allt tjänstemän som får kortare arbetstider via kollektivavtal
            i dag. Hela 20 procent jobbar faktiskt mindre än 40 timmar i veckan.
            Är man arbetare är det omkring 96 procent som inte har någon arbetstidsförkortning,
            däremot ett ökat övertidsarbete.
          </note>
          <note>
            I en tid där en stor del av befolkningen inser att frukten av
            lönearbetet allt oftare stavas övertid, stress, förslitning och
            utbrändhet borde arbetstidsfrågan vara så mycket viktigare än
            vad den är. Därför yrkar jag bifall till Vänsterpartiets reservation
            29.
          </note>
          <note>
            Anf. 92 MICHAEL ANEFUR (KD):
          </note>
          <note>
            Herr talman! Till att börja med vill jag säga att Kristdemokraterna
            självklart står bakom samtliga av sina reservationer, men jag
            yrkar bifall endast till reservation 25.
          </note>
          <note>
            Arbetsmiljön är avgörande för både företag och enskilda. En god
            arbetsmiljö där man känner sig säker är bra för att den leder
            till goda resultat. På samma sätt leder en dålig arbetsmiljö till
            osäkerhet och dåliga resultat.
          </note>
          <note>
            Det här leder till att arbetsmiljöfrågor alltid måste vara aktuella
            och utvecklas till en ännu bättre standard. Mycket har naturligtvis
            hänt de senaste 50–75 åren. De mest uppenbara och vidrigaste arbetsmiljöerna
            har tack och lov försvunnit. Men det innebär inte att arbetet
            är slutfört – inte alls. Så länge svensk arbetsmarknad inte når
            det självklara målet om en nollvision för dödsolyckor i arbetslivet
            har vi alla mer att göra.
          </note>
          <note>
            Vi kristdemokrater ser det uppenbara problemet att det inte finns
            någon samlad bild av vad som orsakar dödsolyckor i samband med
            utfört arbete. Därför vill vi att det sker en ordentlig genomlysning
            av dödsolyckornas orsak. Det behövs en nationell strategi, en
            ordentlig analys och en långsik ­ tighet i det arbetet. Tyvärr,
            herr talman, avslår utskottet detta för oss i grun ­ den självklara
            förslag för att kunna nå nollvisionen om arbetsrelaterade dödsolyckor.
          </note>
          <note>
            Herr talman! Ingen har kunnat missa coronapandemin , som inneburit
            och innebär stora påfrestningar för hela landet och för hela världen.
            Det är massor av smittade och sjuka. Många är inlagda på iva,
            och drygt 14 000 människor har dött med eller av corona.
          </note>
          <note>
            Samtidigt som det blev en påfrestning för oss alla blev det en
            extra tuff påfrestning för de m som arbetar inom vård och omsorg.
            Många har fått slita omänskligt hårt, jobbat långa pass och övertid
            och fått inställda ledigheter och semestrar.
          </note>
          <note>
            Herr talman! Det räcker inte med det. När pandemin slog till
            visade det sig att beredskapen var dålig, riktigt dålig. Inom
            äldreomsorgen fanns inte skyddsutrustning i tillräcklig omfattning,
            inte ens när det handlade om det rent basala som skyddshandskar,
            munskydd, visir och förkläden. Alla kommer vi nog ihåg bilderna
            och reportagen med de desperata försöken att skydda sig genom
            att egentillverka visir av overheadfilm.
          </note>
          <note>
            Det viktiga nu är dock inte att klaga och peka finger utan att
            bygga upp en beredskap inför nästa kris, för vi kan vara säkra
            på att en sådan kommer i någon form. Vi kristdemokrater menar
            att det är viktigt att det i arbetsmiljölagen blir tydligt vilken
            skyddsutrustning som ovillkorligen måste finnas tillgänglig i
            olika vårdsituationer. Det är också viktigt att denna skyddsutrustning
            finns lagrad och tillgänglig när en större kris inträffar. Tyvärr,
            herr talman, säger utskottet nej till även detta.
          </note>
          <note>
            När coronakrisen nu avtar och förhoppningsvis försvinner är det
            dock inte över för alla. Bland vård- och omsorgspersonal finns
            det en stor risk att det nästan övermäktiga arbetet leder till
            psykosociala problem för den enskilde. Detta menar vi måste kunna
            följas upp på riktigt för att kunna ge ett individanpassat stöd.
            Det torde också för den här kammaren vara väldigt intressant att
            få en nationell bild av om och i så fall hur mycket den psykiska
            hälsan har påverkats för personal inom vård och omsorg, detta
            i syfte att kunna vara bättre förberedda nästa gång. Inte heller
            dessa förslag får stöd i utskottet.
          </note>
          <note>
            Herr talman! Som sagt var är arbetsmiljö en stor och viktig fråga
            som varje enskilt företag har att följa upp och utveckla systematiskt.
            Men inte minst för de mindre företagen kan det av olika skäl vara
            svårt att fullt ut följa reglerna och anpassa verksamheten. Därför
            är kontroller av största vikt, och genomförandet av kontrollerna
            ligger hos Arbetsmiljöverket.
          </note>
          <note>
            Gott så – men vår uppfattning är att det som görs i dag inte
            är tillräckligt. Därför föreslår vi att det ska påbörjas ett pilotprojekt
            inom Arbetsmiljöverket som innebär en egendeklaration från företaget
            om den egna arbetsplatsens arbetsmiljö. Ett sådant pilotprojekt
            skulle kunna få minst två positiva effekter, dels att företagen
            kontinuerligt varje år måste se över sin arbetsmiljö i samband
            med att den här deklarationen ska lämnas in, dels att antalet
            kontroller och uppföljningar av arbetsmiljön ökar. Föga förvånande,
            herr talman, blev inte heller detta tillstyrkt av utskottet.
          </note>
          <note>
            Detta leder till att vi kristdemokrater kommer att fortsätta
            att arbeta för en stark, individuell och utvecklad arbetsmiljö.
            Vi kommer tillbaka med fler förslag om ett år.
          </note>
          <note>
            Anf. 93 MARIA NILSSON (L):
          </note>
          <note>
            Herr talman! Jag ska försöka göra ett inhopp för min kollega
            Arman Teimouri i debatten.
          </note>
          <note>
            Att ha ett jobb handlar inte bara om att få vardagen att gå ihop.
            Ett jobb, när det fungerar väl, stärker ditt välmående och din
            självständighet och ger en känsla av att vi tillsammans bidrar
            till vår gemensamma välfärd.
          </note>
          <note>
            Men arbetslivet ska också vara hållbart. Olyckor, brottslighet
            och and ­ ra missförhållanden måste minimeras och bekämpas på
            ett effektivt sätt. Liberalerna välkomnar att regeringen med sin
            nya arbetsmiljöstrategi tar viktiga steg mot en politik för en
            bättre arbetsmiljö för alla, men det finns flera perspektiv som
            vi anser att regeringen borde ha inkluderat.
          </note>
          <note>
            Fru talman! Bland annat är arbetsmiljöstrategin bristfällig i
            att skapa förutsättningar för arbetsgivare att prioritera förebyggande
            insatser mot sjukskrivningar. Likaså gäller det att ge arbetsgivare
            incitament att förebygga stress på arbetsplatsen.
          </note>
          <note>
            Liberalerna anser att regeringen bör tillsätta en utredning för
            att föreslå hur stress kopplat till psykiska sjukdomar, mobbning
            och sexuella trakasserier kan inkluderas i större grad i arbetsmiljöföreskrifterna.
            Det här, fru talman, är viktigt ur ett jämställdhetsperspektiv
            där nyblivna mammor inte sällan går ned i arbetstid men förväntas
            producera ungefär samma som tidigare, vilket många gånger fullt
            naturligt orsakar stor stress och därpå sjukskrivningar.
          </note>
          <note>
            Genomgående skulle vi från Liberalernas sida säga att det saknas
            ett företagarperspektiv i det dokument som just kommer att påverka
            tusentals företagare runt om i landet. Arbetsgivare generellt
            förstår vikten av att skapa en god arbetsmiljö för sina anställda.
            Regelverken måste underlätta för företagare att göra rätt, inte
            bara öka redovisningsbördan. Det är därför vi gärna hade sett
            att strategin hade haft ett större företagarperspektiv där morötter
            och krav kunde ha gått mer hand i hand.
          </note>
          <note>
            Fru talman! Arbetsmiljöverket har en viktig roll för arbetsmiljöarbetet
            på den svenska arbetsmarknaden. Verket arbetar med viktiga frågor
            kring att minska riskerna för ohälsa och olycksfall i arbetslivet
            samt att förbättra arbetsmiljön ur ett helhetsperspektiv. Men
            en liten myndighet med ett stort ansvar kräver en vassare styrning
            och politisk vilja för att arbetet ska bli så effektivt som möjligt.
            Vi ser framför allt fyra delar som borde förbättras.
          </note>
          <note>
            För det första är vi liberaler goda vänner av både statistik
            och framför allt god forskning. Vi behöver göra en översyn av
            Arbetsmiljöverkets arbete och rutiner för att myndigheten i högre
            utsträckning ska fokusera sina insatser vid den typ av arbetsplatser
            som enligt statistik och forskning är överrepresenterade inom
            platsolyckor och arbetsmiljöbrott.
          </note>
          <note>
            För det andra – vi har sagt det förut, och vi säger det igen
            – behöver vi ge ett uppdrag till Arbetsmiljöverket och DO att
            underlätta för tips och anmälningar, särskilt med hänsyn till
            psykisk ohälsa, mobbning och sexuella trakasserier.
          </note>
          <note>
            För det tredje behöver vi stärka skyddet för visselblåsare på
            arbetsplatser. Med det sagt välkomnar vi att regeringen föreslår
            stärkt skydd för visselblåsare. Den propositionen ska vi inte
            hantera här och nu, men vi hade gärna sett att regeringen även
            i arbetsmiljöstrategin lyft upp dessa viktiga frågor.
          </note>
          <note>
            För det fjärde behöver vi ge ett uppdrag till Arbetsmiljöverket
            att ge mer råd och stöd om god arbetsmiljö till arbetsgivare inom
            vården. Det gäller stöd och omsorg för att minska stress, belastningsskador
            och annan ohälsa. Med tanke på vad vården och omsorgen har gått
            igenom under det senaste året borde regeringen ha dragit den lärdomen.
          </note>
          <note>
            Fru talman! Vi vill också peka på den viktiga roll som företagshälsovården
            spelar i ett hälsofrämjande arbete. Dess uppgift är att hjälpa
            företag och arbetsplatser att långsiktigt utveckla den fysiska
            och psykosociala arbetsmiljön. Den syftar till att förebygga ohälsa
            bland medarbetare och att skapa förutsättningar för ett långsiktigt
            hållbart arbetsliv.
          </note>
          <note>
            Vi behöver utveckla det hälsofrämjande arbetet. Därför har det
            varit viktigt att möjliggöra och intensifiera företagshälsovårdens
            arbete i hälsofrämjande syfte.
          </note>
          <note>
            Fru talman! Precis som det tidigare har sagts från talarstolen
            i debatten har vi alla på olika sätt fått ställa om det senaste
            året. Bara här i riksdagen har vi anpassat oss till hur verkligheten
            ser ut. Vi är i alla fall här bortskäm ­ da med att ha ett kontor
            att gå till. Men när hemarbete har blivit mer regel än undantag
            har det kommit fantastiska lösningar på att få rätt kontors ­
            känsla även hemma. Våra strykbrädor har agerat ståbord, och böcker
            har fixat höjden på datorn. Ena timmen ligger vi i soffan – förmodligen
            Ar ­ man, inte jag – den andra sitter vi på en stol i köket och
            den tredje i en solstol på balkongen – förmodligen också Arman,
            fru talman. Så går det runt.
          </note>
          <note>
            Vi får verkligen uppskatta den kreativitet vi ändå har, men med
            detta sagt – vi kan skratta lite när vi känner att vi är på väg
            ut ur det värsta – finns det fortfarande stora utmaningar, kanske
            särskilt vid hemarbete. Exemplen med böcker och strykbrädor känner
            de flesta igen, men det är ock ­ så väl känt att många har känt
            sig hämmade av att inte ha den teknik de önskar och att bredbandet
            krånglar. Framför allt handlar det om det sociala när arbetskamraterna
            endast syns på en skärm och det inte går att ta en kaffe i korridoren
            och prata lite grann om hur helgen har varit.
          </note>
          <note>
            När regeringen nu gör detta strategiarbete för arbetsmiljön är
            det viktigt att bejaka hur situationen ser ut här och nu. Vi inser
            att lagar och regler inte alltid har hängt med. Var går gränsen
            mellan frivilligt och förväntat hemarbete, och hur ska arbetstider
            hanteras vid hemarbete? Vilket ansvar har arbetsgivaren för den
            psykosociala arbetsmiljön i hemmet? Det här är bara några av de
            frågor som vi behöver få svar på.
          </note>
          <note>
            Fru talman! Avslutningsvis vill jag gå tillbaka till där jag
            började. Liberalerna välkomnar att regeringen med sin nya arbetsmiljöstrategi
            tar viktiga steg mot en politik för en bättre arbetsmiljö för
            alla. Samtidigt hade vi önskat att regeringen inkluderat ytterligare
            perspektiv i den strategin.
          </note>
          <note>
            Vi står givetvis bakom alla våra reservationer, men för tids
            vinnande yrkar jag bifall endast till reservation 1.
          </note>
          <note>
            Anf. 94 JOHAN ANDERSSON (S):
          </note>
          <note>
            Fru talman! Jag vill börja med att uttrycka min glädje över det
            stora intresse för arbetsmiljöfrågor som Sveriges riksdag uttrycker
            genom att behandla de 71 reservationerna och regeringens arbetsmiljöstrategi
            i detta betänkande.
          </note>
          <note>
            Det märks att det aktiva arbete som regeringen har och genomför
            inom arbetsmiljöområdet ger effekt på arbetsmiljön i vårt yrkesliv.
          </note>
          <note>
            Vi behandlar i dag regeringens arbetsmiljöstrategi 2021–2025.
            Det är regeringens andra arbetsmiljöstrategi som riksdagen tar
            ställning till. Vi har också tagit del av en utvärdering av den
            tidigare arbetsmiljöstrategin, som visar att den har gett effekt.
            Men vi behöver naturligtvis gå vidare.
          </note>
          <note>
            Det senaste året, eller de senaste 18 månaderna, har varit en
            händelserik tid. Covid-19 har påverkat arbetsmiljön i allra högsta
            grad. Precis som flera andra talare nämnt har arbetssjukdomarna
            ökat, mest till följd av pandemin som vi har genomlevt och delvis
            fortfarande genomlever.
          </note>
          <note>
            I strategin fokuserar vi på fyra områden:
          </note>
          <note>
             ett hållbart arbetsliv så att alla ska kunna, orka och vilja
            jobba ett helt arbetsliv
          </note>
          <note>
             ett hälsosamt arbetsliv som ska bidra till utveckling och välbefinnande
          </note>
          <note>
             ett tryggt arbetsliv så att ingen ska riskera sin hälsa på
            grund av jobbet
          </note>
          <note>
             en arbetsmarknad utan brott och fusk – en bristfällig arbetsmiljö
            ska aldrig kunna vara ett konkurrensmedel.
          </note>
          <note>
            Det är honnörsorden vi har i den arbetsmiljöstrategi som är framtagen.
          </note>
          <note>
            Vi har högre ambitioner i denna arbetsmiljöstrategi än i den
            som vi har haft hittills. De behöver vara högre för att ingen
            ska skadas eller bli sjuk av jobbet. Arbetslivet bör erbjuda var
            och en som arbetar trygghet, utveckling och möjlighet till god
            hälsa. Att skapa friskare arbetsplatser är en viktig del i att
            främja hälsan och ska vara en central del i det dagliga arbetsmiljöarbetet.
            En god arbetsmiljö ger utrymme för människor med olika bakgrund
            och olika förmågor i arbetslivet.
          </note>
          <note>
            Regeringen utvidgar också nollvisionen för dödsolyckor till att
            ingen ska behöva dö till följd av sitt arbete. Det handlar om
            arbetsplatsolyckor som leder till döden men också om arbetsrelaterad
            dödlighet på grund av exempelvis sjukdom, ohälsosam stress, cancer
            och suicid. Det är viktiga delar i en fråga som vi kanske inte
            pratat så mycket om tidigare.
          </note>
          <note>
            Arbetsmiljöreglerna måste ge samma skyddsnivå för kvinnor som
            för män oavsett yrke, bransch och sektor.
          </note>
          <note>
            Arbetsmiljöregelverket behöver ses över. Där har man från regeringens
            sida aviserat att man framgent kommer att titta på hur vår lagstiftning
            ser ut.
          </note>
          <note>
            Arbetsmiljöverket ska naturligtvis vara anpassat för dagens och
            morgondagens arbetsliv.
          </note>
          <note>
            Det är klart att vi alla blev ganska berörda när pandemin slog
            till och vi såg ganska många exempel på brist på utrustning, skyddsutrustning
            och annan, som behövdes för att kunna vårda dem som var i störst
            behov av vård. Det här är sådant som jag tror att man aldrig kan
            ha fullständig beredskap för. Men kan kanske ha planer för att
            på ett annat sätt jobba med pandemier, som vi kanske får se på
            ett helt annat sätt än tidigare.
          </note>
          <note>
            Det har varit en period med mycket distansarbete. Vi ledamöter
            har upplevt det, men det har också väldigt många andra av dem
            som i dag är yrkesverksamma i landet.
          </note>
          <note>
            Här vill jag slå ett slag för den rapport som Myndigheten för
            arbets ­ miljökunskap, Mynak, har tagit fram när det gäller hemarbete
            och hur vik ­ tigt och värdefullt det är att ha ett gott arbetsmiljöarbete
            även för dem som jobbar på distans. Arbetsgivaren har det fulla
            ansvaret för att så sker.
          </note>
          <note>
            Något som också är viktigt är att vi har en god arbetsmiljö som
            säker ­ ställer kompetensen inom viktiga sektorer. Här har regeringen
            och sam ­ arbetspartierna satsat på väldigt mycket stöd till offentlig
            sektor när det gäller att säkerställa god kvalitet i vård och
            andra delar.
          </note>
          <note>
            Något annat som är viktigt är kampen mot arbetslivskriminaliteten.
            Det tänkte jag inte gå in så jättemycket på, för det kommer vi
            att debattera här senare.
          </note>
          <note>
            En viktig del för att kunna genomföra ett bra arbetsmiljöarbete
            är partsmodellen, det vill säga att man har arbetsgivare och arbetstagare
            som har bra kunskap om arbetsmiljöarbetet och värdet och vikten
            av detta.
          </note>
          <note>
            Det kan inte nog framhållas hur viktiga skyddsombuden är. I dag
            ser vi dessvärre en trend att antalet skyddsombud ute på våra
            arbetsplatser sjunker. Det känns som en fråga där vi verkligen
            behöver ta krafttag för att se till att man utser skyddsombud
            och bevarar den partsmodell man har, som är så vedertagen på svensk
            arbetsmarknad. Vi pratar om partsmodel ­ len i många andra situationer,
            när det gäller minimilön och andra delar. Den är minst lika viktig
            när det gäller skyddsorganisationen och arbetsmiljöorganisationen.
          </note>
          <note>
            Sverigedemokraterna pratade om de regionala skyddsombuden. Jag
            kan bara beklaga att det inte fanns stöd i denna kammare för att
            ge regio ­ nala skyddsombud tillträdesrätt till arbetsplatser
            där man har kollektivavtal men saknar en lokal arbetsorganisation.
          </note>
          <note>
            Det är en fråga som vi kommer att driva i kommande valrörelse.
            Vi kommer att söka mandat för att verkligen få till en skyddsorganisation
            som är värd namnet. Inte minst den tid som vi nu har genomlevt
            visar att det behövs i den här delen.
          </note>
          <note>
            År 2019 genomförde de regionala skyddsombuden 56 000 besök på
            olika arbetsplatser, så de har verkligen ett viktigt arbete att
            genomföra.
          </note>
          <note>
            Med de orden, fru talman, vill jag yrka bifall till förslaget,
            bifall till strategin och avslag på samtliga reservationer.
          </note>
          <note>
            Anf. 95 LEILA ALI-ELMI (MP):
          </note>
          <note>
            Fru talman! En god arbetsmiljö är helt nödvändigt för en välfungerande
            arbetsmarknad. Alla som arbetar i Sverige ska ha en arbetsmiljö
            som ger förutsättningar att både kunna och vilja arbeta ett helt
            arbetsliv. Det är viktigt för individen men även avgörande för
            hela samhället, inte minst i ljuset av den kompetensutmaning vi
            står inför.
          </note>
          <note>
            Att skapa friska arbetsplatser är en viktig del i att främja
            människors hälsa och kan samtidigt bidra till lönsamhet för företag
            och samhälle. Ingen ska riskera liv eller hälsa på grund av jobbet,
            och det är välkommet att regeringen fortsätter att prioritera
            och förstärka arbetet med att bekämpa dödsolyckor i arbetslivet.
          </note>
          <note>
            En dålig arbetsmiljö ska aldrig tillåtas vara ett konkurrensmedel
            för oseriösa företag. Här har den svenska arbetsmarknadsmodellen
            en viktig roll att spela. Men även Arbetsmiljöverkets tillsynsarbete
            behöver fungera på ett bra sätt.
          </note>
          <note>
            Fru talman! Arbetsmiljön är också en jämställdhetsfråga. Vi vet
            att undersköterskor och annan personal i hemtjänst och hemsjukvård
            och på äldreboenden är sjukskrivna i större omfattning än andra
            yrkesgrupper. Detta är en varningsklocka, och vi måste agera.
            Ett hållbart arbetsliv i de kvinnodominerade vård- och omsorgsyrkena
            är kanske en av våra viktigaste jämställdhetsfrågor. Vi pratar
            om sjuksköterskor, vårdbiträden och undersköterskor som alltför
            länge har offrat psykisk och fysisk hälsa för att ta hand om andra.
          </note>
          <note>
            En modern välfärdspolitik behöver ta detta på allvar. Vi kan
            inte ha en omsorg och en sjukvård som gör personalen sjuk. Miljöpartiets
            och regeringens återhämtningsbonus är en viktig del i att påskynda
            resan mot ett hållbart arbetsliv och i att öka personalens inflytande.
          </note>
          <note>
            Coronapandemin har varit otroligt tuff för de anställda i vården,
            men behovet av att stärka arbetsmiljön inom vård och omsorg har
            varit stort även tidigare. Att prioritera arbetsmiljön för dem
            som arbetar i vård och omsorg är därför viktigt på både kort och
            lång sikt. Färre ska behöva bli sjuka av sitt arbete och fler
            måste vilja jobba i dessa yrken om vi ska klara av välfärden framöver.
          </note>
          <note>
            Återhämtningsbonusen är inte en kortsiktig satsning. För 2021
            finns 300 miljoner kronor avsatta och därefter totalt 1 miljard
            kronor per år. Miljöpartiet kommer att prioritera arbetsmiljö
            i vård och omsorg högt även framåt.
          </note>
          <note>
            Fru talman! På längre sikt vill Miljöpartiet att fler människor
            ska få mer makt över sin egen tid. Vi vill få till stånd reformer
            som sänker normalarbetstiden och ökar människors möjligheter att
            påverka sin arbetstid och sina arbetsvillkor. Vårt mål är att
            vi tar ut vårt ökade välstånd i mer tid för varandra i stället
            för i prylkonsumtion.
          </note>
          <note>
            Som jag tidigare har lyft här i kammaren kan några steg på vägen
            mot sänkt normalarbetstid vara att låta äldre gå ned i arbetstid
            med bibehållen lön eller att erbjuda människor att ta ut sin löneförhöjning
            i mer ledig tid i stället. Ett annat kan vara sänkt arbetstid
            med bibehållen lön i tunga, kvinnodominerade yrken, som vård och
            omsorg.
          </note>
          <note>
            Fru talman! Regeringen betonar i arbetsmiljöstrategin att kränkande
            särbehandling, trakasserier och mobbning inte ska få förekomma
            på den svenska arbetsmarknaden. Detta tror jag att vi alla är
            överens om. Det är oerhört viktigt att arbetet mot diskriminering
            och trakasserier på arbetsplatser fortsätter. Därför behöver vi
            en stark diskrimineringslagstiftning samt tillräckliga resurser
            till både Diskrimineringsombudsmannen och Arbetsmiljöverket.
          </note>
          <note>
            Regeringen har de senaste åren stärkt det arbetet, och mycket
            har gjorts på myndighetsnivå. Det finns dock anledning att återkomma
            till dessa frågor när Utredningen om en effektiv och ändamålsenlig
            tillsyn över diskrimineringslagen kommer med sitt slutbetänkande
            i oktober.
          </note>
          <note>
            Fru talman! Arbetet utgör en stor del av våra liv. Det är viktigt
            att människor kan må bra och känna sig trygga genom hela yrkeslivet,
            inte minst i en tid när arbetsmarknaden är under förändring. Därför
            är regeringens strategi både välkommen och nödvändig.
          </note>
          <note>
            Med detta vill jag yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 12 Riksrevisionens rapport om statens insatser mot exploatering
            av arbetskraft
          </note>
          <note>
            Arbetsmarknadsutskottets betänkande 2020/21:AU12
          </note>
          <note>
            Riksrevisionens rapport om statens insatser mot exploatering
            av arbetskraft (skr. 2020/21:169)
          </note>
          <note>
            föredrogs.
          </note>
          <note>
            Anf. 96 MAGNUS PERSSON (SD):
          </note>
          <note>
            Fru talman! Vi ska här debattera Riksrevisionens rapport om statens
            insatser mot exploatering av arbetskraft. Jag vill börja med att
            yrka bifall till reservation 1 i betänkandet.
          </note>
          <note>
            Det är glädjande att se att utskottet ställer sig bakom Moderaternas
            och Sverigedemokraternas yrkande gällande ändrade sekretessregler
            då detta är ett problem och något som begränsar möjligheten att
            utföra gemensam ­ ma kontroller mot arbetslivskriminalitet. Men
            Sverigedemokraterna hade önskat att man ville gå lite längre.
            Det handlar om samordning, kartläggning av arbetskraftsexploateringens
            omfattning, tydligare direktiv till våra myndigheter samt utredning
            av hur lagen ska utformas så att det framgår att det är otillåtet
            att ta betalt för en anställning eller att kräva tillbaka lön
            från en arbetstagare.
          </note>
          <note>
            Sverigedemokraterna noterar att majoriteten i utskottet hänvisar
            till Arbetsmiljöverkets uppdrag inom ramen för regeringens nya
            arbetsmiljöstrategi, vilket vi inte anser räcker då det är en
            strategi och en vision som saknar skarpa förslag. Vi har här ett
            problem som är eskalerande, och då krävs det skarpa förslag och
            inte visioner. Utländska arbetare som tvingats betala för sina
            arbeten och som utnyttjas på svensk arbetsmarknad hjälps inte
            av visioner, utan här krävs handling.
          </note>
          <note>
            Anf. 97 ALI ESBATI (V):
          </note>
          <note>
            Fru talman! Vi debatterar i dag ett betänkande som rör Riksrevisionens
            rapport om statens insatser mot exploatering av arbetskraft. Själva
            temat, alltså exploatering av människor som arbetar i Sverige,
            är stort – dessvärre alltför stort – och mycket viktigt.
          </note>
          <note>
            På svensk arbetsmarknad förekommer nämligen en utbredd arbetslivskriminalitet.
            Resultatet av det arbete som genomförs under sådana villkor kan
            ibland vara högst synligt. Ändå är de människor som utför arbetet
            och de människor som exploaterar dem och profiterar på deras arbete
            ganska osynliga fenomen i svensk samhällsdebatt. Det är nog rätt
            många i Sverige som inte känner till att detta är en del av verkligheten
            här hemma.
          </note>
          <note>
            I en artikel i det senaste numret av tidskriften Clarté beskriver
            fackföreningsaktivisten Emil Boss det som händer i första hand
            migrantarbetare i Sverige. Jag citerar ett litet stycke:
          </note>
          <note>
            ”En medelålders kock som kom till Stockholm från Egypten för
            fem år sedan uttryckte det så här: ’Jag har arbetat i Egypten,
            jag har arbetat i Grek ­ land och i Sverige. Det är bara i Sverige
            jag har träffat arbetare som jobbar för mat och ett sovutrymme.
            Det är ovanligt i de flesta afrikanska länder. ’
          </note>
          <note>
            En håltagare från Albanien arbetade med bygget av Mall of Scandinavia.
            Arbetslaget borrade på femtio meters höjd hela natten och kördes
            sedan direkt till ett nytt objekt på morgonen. Hans längsta arbetspass
            var 36 timmar i sträck.
          </note>
          <note>
            – Sverige är ett av de värsta länderna att arbeta i, men många
            tror fortfarande att det är bra här, säger han.”
          </note>
          <note>
            Detta är inte en verklighet för alla som arbetar i Sverige, men
            det gäller en tillräckligt stor grupp människor i vårt land i
            dag för att det ska vara uppenbart att det är ett stort samhällsproblem.
          </note>
          <note>
            Även vid sidan av den här typen av extrem exploatering finns
            det tyvärr oseriösa aktörer som dumpar löner och villkor och systematiskt
            bryter mot lagar och regler i syfte att skaffa sig konkurrensfördelar.
          </note>
          <note>
            Arbetslivskriminaliteten påverkar därmed arbetstagare, företag
            och i förlängningen hela samhället. Arbetstagare utnyttjas och
            tvingas arbeta till låga löner och usla villkor, vilket även pressar
            ned löner och villkor för övriga löntagare i utsatta branscher.
            Företag som följer lagar, avtal och regler konkurreras ut av oseriösa
            aktörer. Samhället går miste om miljardbelopp via uteblivna skatter
            och avgifter.
          </note>
          <note>
            För att stoppa den här utvecklingen krävs det kraftfulla insatser
            från statens sida. En central del i det arbetet är förstås att
            motverka att arbetskraftsexploatering över huvud taget sker på
            svensk arbetsmarknad.
          </note>
          <note>
            Man kan notera att majoriteten som exploateras är utländsk arbetskraft,
            varav många är arbetskraftsinvandrare från länder utanför EU,
            så kallade tredjelandsmedborgare. Det här är inget överraskande,
            tyvärr, därför att nuvarande regelverk för arbetskraftsinvandring
            som infördes av den borgerliga grupperingen, tidigare känd som
            Alliansen, plus Miljöpartiet är riggat för att arbetsgivare ska
            kunna utnyttja arbetstagare med låga löner och dåliga villkor.
            Det var förväntat att det skulle få de här effekterna när regelverket
            kom på plats.
          </note>
          <note>
            För att förhindra att arbetskraftsinvandrare exploateras på svensk
            arbetsmarknad behöver regelverket för arbetskraftsinvandring förändras
            i grunden. Vänsterpartiet har länge krävt att så ska ske. Det
            behöver finnas en koppling mellan arbetskraftsbrist och arbetskraftsinvandring
            i olika branscher. Arbetskraftsinvandrarnas ställning måste också
            bli starkare för att fler ska kunna och våga säga ifrån, så att
            det blir möjligt att komma till rätta med problemen.
          </note>
          <note>
            I Riksrevisionens rapport nämns regelverket för arbetskraftsinvandring
            som en av flera faktorer som har potential att motverka att arbetskraft
            exploateras. Men Riksrevisionen väljer av utrymmesskäl att inte
            beröra regelverket för arbetskraftsinvandring inom ramen för granskningen,
            trots att det utgör en huvudorsak till den arbetskraftsexploatering
            som präglar delar av svensk arbetsmarknad. Det är lite anmärkningsvärt.
            En genomgående förändring av nuvarande regelverk för arbetskraftsinvandring
            torde vara en av de mest centrala åtgärder som staten kan vidta
            på området.
          </note>
          <note>
            Dessvärre har frågan gått lite grann i baklås på grund av det
            olycksaliga januariavtalet, där regeringen har förbundit sig att
            inte åtgärda problemen eftersom det skulle göra de nyliberala
            samarbetspartierna ledsna. Det är ett beklagligt förhållningssätt
            till ett mycket allvarligt samhällsproblem.
          </note>
          <note>
            Fru talman! Även om en viktig aspekt alltså saknas i granskningen
            är det likväl en bra och intressant granskning som Riksrevisionen
            har genomfört. Man har ett antal rekommendationer till regeringen,
            och några av dem tycker vi att regeringen borde ha hanterat annorlunda.
            Det gäller bland annat rekommendationen att regeringen ska se
            till att lämpliga myndigheter tar fram information som är tillgänglig
            för alla riskgrupper om arbetstagares rättigheter och skyldigheter,
            information om vart man kan vända sig och hur man kan få hjälp
            och stöd om man är utsatt för arbetskraftsexploatering samt en
            process för skydd och stöd som är anpassad till offret för arbetskraftsexploatering.
          </note>
          <note>
            Det är en väldigt viktig ingång att det är de som drabbas som
            måste få starkare möjligheter och stöd för att säga ifrån. Det
            är bara så vi i grunden kan komma åt problemen, inte genom att
            massvis med poliser och andra myndighetspersoner springer runt
            och försöker lösa de här problemen på den myriad av arbetsplatser
            som finns. Här finns det alltså en förbättringspotential, och
            det är något som regeringen bör ta tag i.
          </note>
          <note>
            Riksrevisionen rekommenderar också regeringen att utreda hur
            riskgrupper för arbetskraftsexploatering kan få bättre möjlighet
            att utkräva en avtalad eller innestående lön, hur krav på boendestandard
            och boendekostnader kan ställas på arbetsgivaren när en anställd
            erbjuds boende som en del av anställningen samt om myndigheterna
            bör utöva tillsyn över arbets ­ villkoren för utländsk arbetskraft
            i branscher med ökad risk för arbetskraftsexploatering.
          </note>
          <note>
            Just när det gäller myndigheternas möjligheter och rättigheter
            finns det saker att diskutera. Men man måste absolut stärka rätten
            för den som drabbas av exploatering att utkräva sin innestående
            lön. Det finns också internationella regelverk som säger att om
            man har genomfört ett arbete spelar det till exempel ingen roll
            vilken migrantstatus man har, utan man ska i alla fall ha rätt
            till sin lön. Och det måste finnas strukturer som gör att de människor
            som är i en mycket utsatt situation kan få stöd för detta. Regeringen
            väljer att inte heller gå vidare med den rekommendationen, och
            det är beklagligt.
          </note>
          <note>
            Vänsterpartiet har därför en reservation nummer 2 i betänkandet,
            vilken jag yrkar bifall till.
          </note>
          <note>
            Jag konstaterar också att det finns ett enigt utskott om ett
            yrkande från Moderaterna och Kristdemokraterna som också Vänsterpartiet
            ställer sig bakom. Det är en fråga som bland andra Skattemyndigheten
            tidigare har uppmärksammat. Det handlar om att ändra sekretessreglerna
            för att underlätta myndighetssamverkan i arbetet mot exploatering
            av arbetskraft. Till sist är det, glädjande nog, ett enigt utskott
            som nu riktar ett tillkännagivan ­ de till regeringen angående
            detta. Annars har det ofta i de här politiska sammanhangen suttit
            långt inne med förslag som utmanar företag, som sägs ha behov
            av affärssekretess, medan integritetsfrågor som rör individers
            rättigheter i stället tenderar att hanteras ganska lättsinnigt
            i debatten. Det är i alla fall en glädjande enighet i det här
            fallet.
          </note>
          <note>
            Det finns också en mängd andra saker som man kan göra mycket
            mer brett för att komma till rätta med exploatering av arbetskraft.
            Det handlar om att stärka fackliga rättigheter, att stärka skyddsombudens
            ställning med mera. Men det är ju breda samhällsfrågor som vi
            lär återkomma till i många andra sammanhang.
          </note>
          <note>
            Anf. 98 JOHAN ANDERSSON (S):
          </note>
          <note>
            Fru talman! Jag vill börja med att yrka bifall till utskottets
            förslag och avslag på reservationerna 1 och 2.
          </note>
          <note>
            Det här är ett väldigt angeläget betänkande och en angelägen
            rapport som Riksrevisionen har tagit fram när det gäller insatser
            mot exploatering av arbetskraft. Precis som föregående talare
            kan jag tycka att Riksrevisio ­ nen kanske kunde ha tittat lite
            mer på de delar som gäller exploatering av arbetskraft. I dag
            har vi den lagstiftning som vi har.
          </note>
          <note>
            Det har skett en hel del arbete just när det gäller arbetslivskriminaliteten.
            Det känns bra att det finns en bred samsyn kring detta i kammaren.
            Sedan får vi se hur det kommer att se ut när vi framöver kommer
            till skarpa förslag. Jag tänker bara ta upp några saker som har
            skett när det gäller det här arbetet och som vi ibland kanske
            glömmer snabbt.
          </note>
          <note>
            Lex Laval revs upp den 30 juli 2020. Det blev nya utstationeringsregler,
            som gav möjligheter att kräva svenskt kollektivavtal. Det var
            en del i ett förbättrat klimat i arbetslivet.
          </note>
          <note>
            Vi har gett 30 miljoner mer när det gäller möjligheten att arbeta
            med arbetslivskriminalitet, och Arbetsmiljöverket har uppgiften
            att samordna arbetet. Det innebär att det har blivit fler kontroller
            och tillslag. Över 4 000 kontroller har genomförts sedan 2018.
            I fokus för kontrollerna har de mest riskutsatta branscherna varit,
            som byggsektorn, skönhetsindustrin och restaurangbranschen.
          </note>
          <note>
            Under 2019 valde ett av tio kontrollerade företag att stänga
            hela eller delar av sin verksamhet på grund av de brister som
            hade hittats. Och över 10 miljoner kronor har dömts ut i sanktionsavgifter.
          </note>
          <note>
            Man har också sett människohandel, riskfyllda arbetsmiljöer,
            farliga och oskyddade arbetsmaskiner, bristande säkerhetsutrustning
            och bidragsbrott. Inget av detta hör hemma på svensk arbetsmarknad,
            så vi har verkligen anledning att gå vidare med att genomföra
            åtgärder för att stävja detta.
          </note>
          <note>
            Det lämnades en utredning från Mikael Sjöberg, Myndigheter i
            samverkan mot arbetslivskriminalitet . Det kan låta ganska torrt,
            men det är en väldigt läsvärd utredning som jag kan rekommendera
            er som inte har tagit del av den. Där finns rekommendationer som
            man har överlämnat till regeringen och som nu bereds i Regeringskansliet
            för att sedermera komma för ställningstagande i den här kammaren.
          </note>
          <note>
            Jag kan lova er som lyssnar på debatten att vi kommer att göra
            allt vad vi kan från Socialdemokraterna för att få bukt med ofoget
            med arbetslivskriminalitet.
          </note>
          <note>
            Fru talman! Jag yrkar än en gång bifall till utskottets förslag
            och avslag på de två reservationerna.
          </note>
          <note>
            Anf. 99 SAILA QUICKLUND (M):
          </note>
          <note>
            Fru talman! I dag behandlas som sagt Riksrevisionens rapport
            om statens insatser mot exploatering av arbetskraft.
          </note>
          <note>
            Exploatering av arbetskraft är ett allvarligt och välkänt problem
            på den svenska arbetsmarknaden och därtill ett allvarligt samhällsproblem,
            och tyvärr går utvecklingen i helt fel riktning.
          </note>
          <note>
            Det handlar om att arbetstagare inte erhåller någon lön alternativt
            en låg sådan. Det handlar även om för långa arbetsdagar, undermåliga
            boendemiljöer, farlig arbetsmiljö med mera. Det innebär också
            att företag som efterlever lagar och förordningar missgynnas i
            konkurrenshänseende, vilket är illa.
          </note>
          <note>
            I regeringens skrivelse 2020/21:169 om Riksrevisionens rapport
            om statens insatser mot exploatering av arbetskraft redogör regeringen
            för sina bedömningar och åtgärder med anledning av rapporten.
          </note>
          <note>
            Riksrevisionen gör iakttagelsen att statens insatser mot exploatering
            av arbetskraft har – hör och häpna – stora brister. Bristerna
            finns i alla delar av systemet och beror enligt Riksrevisionen
            framför allt på att regeringen inte har gett myndigheterna mandat
            och tydliga uppdrag att motverka problemet.
          </note>
          <note>
            Regeringen rekommenderas att ge myndigheterna på området tydliga
            uppdrag och mandat för att kunna genomföra åtgärder.
          </note>
          <note>
            Exploatering av arbetskraft är som sagt ett allvarligt och växande
            samhällsproblem, och vi anser att regeringen bör ta Riksrevisionens
            kritik på yttersta allvar. Att endast inte hålla med eller säga
            att man gör mycket och avser att fortsätta på den inslagna vägen
            är inte tillräckligt.
          </note>
          <note>
            Regeringen kan inte undvika den skarpa kritik som framförs om
            att regeringen inte har gett myndigheterna mandat på området och
            tydliga uppdrag för att motverka problemet.
          </note>
          <note>
            Regeringen talar varmt om mer samverkan i sin skrivelse men gör
            inte tillräckligt för att ta bort de hinder för samverkan som
            finns.
          </note>
          <note>
            Ett sådant hinder är sekretessen mellan myndigheterna.
          </note>
          <note>
            I Ds 2021:l Myndigheter i samverkan mot arbetslivskriminalitet
            före ­ slås att sekretessen utreds. Moderaterna instämmer i utredarens
            förslag att regeringen skyndsamt ska tillsätta en utredning för
            att identifiera det ur juridisk synvinkel lämpligaste sättet att
            möjliggöra för samtliga eller en delmängd av de samverkande myndigheterna
            att inom ramen för arbetet med myndighetsgemensamma kontroller
            kunna delge varandra informa ­ tion. Detta borde vara en självklarhet,
            fru talman.
          </note>
          <note>
            Det gäller information om vilka arbetsställen som anses lämpliga
            att kontrollera myndighetsgemensamt, information som är en förutsättning
            för kontrollers praktiska genomförande, exempelvis avseende adresser
            till arbetsställen, information om huruvida företag på ett visst
            arbetsställe är mottagare av arbetsmarknadspolitiska stöd och
            liknande samt information som framkommit under genomförda kontroller.
          </note>
          <note>
            I sammanhanget föreslås även att utredningen särskilt ska överväga
            ändamålsenligheten i och möjlig utformning av en sekretessbrytande
            bestämmelse i lag för ändamålet samt bedöma möjligheterna till
            avsedd informationsöverföring inom nuvarande regelverk. Utredningen
            bör vidare bedöma om åtgärder behövs för att öka myndigheternas
            reella möjlighet att dela information med stöd av lagen om underrättelseskyldighet
            vid felaktiga utbetalningar från välfärdssystemen, vilket är en
            viktig fråga.
          </note>
          <note>
            Regeringen nämner väldigt kort och försiktigt i sin skrivelse
            att man anser att det är viktigt att de samverkande myndigheterna
            kan utbyta den information som krävs för en effektiv och ändamålsenlig
            kontrollverksamhet. En utökad informationsdelning måste alltid
            vägas mot den personliga integriteten. Regeringen avser att se
            över de behov av förändringar av regelverket om offentlighet och
            sekretess som kan krävas för att möjliggöra en förbättrad myndighetssamverkan.
          </note>
          <note>
            Men detta är inte tillräckligt.
          </note>
          <note>
            Moderaternas och Kristdemokraternas följdmotion i betänkandet
            lyder enligt följande: Vi menar att regeringen senast den l april
            2022 bör återkomma med förslag på hur sekretessreglerna kan förändras
            för att motverka exploatering av arbetskraft och förbättra möjligheten
            till myndighetssamverkan i frågor som dessa.
          </note>
          <note>
            Det är oerhört glädjande att vår följdmotion i en sådan viktig
            fråga också blev utskottets tillkännagivande till regeringen.
          </note>
          <note>
            Anf. 100 MARTIN ÅDAHL (C):
          </note>
          <note>
            Fru talman! Jag vet att vi ofta debatterar svåra frågor här och
            att det är viktigt att alternativen är tydliga. Men ibland är
            det faktiskt också tydligt när vi är ense.
          </note>
          <note>
            Riksrevisionens rapport om exploaterade människor som hamnat
            i ett kriminellt sammanhang där de utsätts för allt från människohandel
            till fullständigt orimliga villkor har samlat hela riksdagen i
            en gemensam syn på att allt måste göras för att förhindra detta
            utnyttjande.
          </note>
          <note>
            Låt mig påminna om något som inte har nämnts så mycket i debatten.
            Det rapporten verkligen pekar på är att de personer som har hamnat
            i en situation där de har förespeglats saker och där myndigheterna
            har fått besked om villkor som inte alls stämmer ska veta sin
            rätt och inte vara rädda för att gå till myndigheter. De ska också
            kunna få rätt och därmed kunna kräva att få ut lön och få boendeförhållandena
            korrigerade om de inte är så som de har sagts till dem och myndigheterna.
          </note>
          <note>
            Detta står vi alla bakom.
          </note>
          <note>
            Dessutom har vi på ett klokt sätt enats om att de sekretessbarriärer
            som har funnits mot att dela information mellan olika myndigheter
            måste ändras skyndsamt så att man kan dela information, se problemen,
            komma åt dem och ändra på dem. Detta har Centerpartiet med flera
            och även reger ­ ingen drivit.
          </note>
          <note>
            Centerpartiet har i ett annat yrkande som hamnade i ett annat
            betänkan ­ de också lyft upp det som denna rapport går in på.
            När Arbetsmiljöverket inspekterar ska man också kunna börja utreda,
            för annars förlorar polisen mycket väsentlig information om det
            pågår exploatering eller människo ­ handel. När de sedan kommer
            in kan de inte göra lika mycket, och de har också många andra
            uppgifter. Här borde alltså Arbetsmiljöverket kunna hjälpa polisen
            med information. Jag yrkar givetvis inte på detta här och nu eftersom
            det tillhör ett annat betänkande, men det ligger nära dagens fråga.
          </note>
          <note>
            Så långt det fina med enighet och stödet bakom den.
          </note>
          <note>
            Jag ska också säga något om de personer som kommit till Sverige
            och velat vara del av vår arbetsmarknad och som i många fall verkligen
            hade kunnat bidra om de inte hade blivit utsatta för exploatering.
            Till dem ska vi inte säga att vårt mål är att stoppa deras möjlighet
            att komma till Sverige och bidra i bristyrken, till exempel som
            kockar, vilket nämndes, eller, som det vanligaste faktiskt är,
            i yrken som inte berörs av denna typ av exploatering inom it-sektorn.
          </note>
          <note>
            Det finns en väldig våg nu att blanda ihop dessa utsatta personers
            situa ­ tion med att vi alla vill försvara dem och med att man
            ska stoppa arbets ­ kraftsinvandringen över huvud taget. Man blandar
            ihop ytterlighetsfallen med en överlag oerhört framgångsrik arbetskraftsinvandring
            inom väldigt många sektorer som kritiska för att stödja svenska
            jobb och utvecklingen här.
          </note>
          <note>
            Jag vill påminna om något. Om en person har en utsatt ställning,
            ger det då trygghet att veta att minsta lilla fel som arbetsgivaren
            gör innebär att personen kan bli utkastad ur landet? Det kallas
            ibland för kompetens ­ utvisningar då det ofta är personer med
            hög kompetens som hamnar i såda ­ na situationer. Eller ger det
            personen trygghet att veta vad som gäller och kunna kräva sin
            rätt och att polisen utreder och stoppar och att Arbets ­ miljöverket
            börjar med det? Det är naturligtvis det senare, inte att dra åt
            tum ­ skruvarna, som många här i kammaren vill göra för dem som
            vill göra rätt för sig i Sverige och för dem som faktiskt sedan
            vill göra rätt för dem. Man bör straffa dem som gör fel, som bör
            upptäckas och som bör sanktio ­ neras, och hjälpa dem som blir
            utsatta.
          </note>
          <note>
            Tryggheten i en lyckad arbetskraftsinvandring, som finns i många
            länder och på många ställen, också i allt väsentligt i Sverige,
            ligger i att reglerna är tydliga, enkla och klara och att man,
            när någon bryter mot dem, vet sin rätt och att det kan beivras.
            Så snälla, i den här debatten, när vi värnar om dessa personer,
            låt oss inte göra dem ännu mer utsatta genom att gå emot arbetskraftsinvandringen
            som princip och idé i samma ögonblick som vi vill stå upp till
            dessa personers försvar!
          </note>
          <note>
            Anf. 101 MICHAEL ANEFUR (KD):
          </note>
          <note>
            Fru talman! Låt mig börja med att säga att all exploatering av
            arbetskraft, av människor ska bekämpas hela tiden. Det är sammanfattningen
            av exploatering av arbetskraft. Det är framför allt för den enskildes
            skull, den som utsätts för vidrigheter, men också för samhället
            i stort, eftersom exploatering av arbetskraft sätter konkurrensen
            ur spel.
          </note>
          <note>
            Ärliga företag som vill göra och gör rätt slås ut på marknaden
            därför att andra fuskar och prisdumpar. Det är inte hållbart på
            något sätt. Om detta är tack och lov hela riksdagen överens.
          </note>
          <note>
            Det kan alltid vara lockande när man får tid i talarstolen att
            hålla på länge, men jag tänker inte göra det i dag eftersom vi
            är överens. Det är uppenbart att vi har samma mål, att ingen ska
            exploateras som arbetskraft i Sverige.
          </note>
          <note>
            Jag är väldigt glad över att utskottet anslöt sig till vår och
            Moderaternas motion om att se till att sekretesslagstiftningen
            fungerar på ett bättre sätt, även om det skedde fem i tolv. Det
            är alltid bättre sent än aldrig.
          </note>
          <note>
            Därmed yrkar jag bifall till utskottets förslag.
          </note>
          <note>
            Anf. 102 LEILA ALI-ELMI (MP):
          </note>
          <note>
            Fru talman! Jag vill börja med att slå fast att arbetskraftsinvandring
            är bra för Sverige. Den gör att företag kan rekrytera den kompetens
            som de behöver och därmed växa och konkurrera i en global ekonomi.
            På sikt skapar detta fler jobb i Sverige. Den gör också att vi
            får in skattepengar för att bekosta välfärden, och det ger möjlighet
            för människor från andra länder att skapa sig ett bättre liv.
          </note>
          <note>
            Sverige är utan tvekan ett land med behov av internationell kompetens.
            I dag råder det arbetskraftsbrist i både lågkvalificerade och
            högkvalificerade yrken. Syftet med det svenska regelverket för
            arbetskraftsinvandring är att, under seriösa och kontrollerade
            villkor, tillföra kompetens till bran ­ scher och sektorer med
            brist på arbetskraft.
          </note>
          <note>
            Men det finns också allvarliga problem kopplade till arbetskrafts
            ­ invandring. Arbetskraftsexploatering är ett stort och växande
            samhälls ­ problem, trots alla insatser som har gjorts för att
            motverka den. Utnyttjan ­ det drabbar främst arbetskraftsinvandrare
            och innebär att arbetstagaren får låg eller ingen lön, långa arbetsdagar,
            farlig arbetsmiljö och undermåliga levnadsförhållanden.
          </note>
          <note>
            Exploateringen riskerar att leda till att seriösa företag konkurreras
            ut av företag som exploaterar sin arbetskraft. Och för att kunna
            konkurrera om internationell arbetskraft måste Sverige vara ett
            attraktivt land för utländska arbetstagare.
          </note>
          <note>
            Fru talman! Utvecklingen när det gäller fusk, regelöverträdelser
            och brottslighet i arbetslivet är oroande och på väg åt fel håll.
            Det är av största vikt att vi kommer till rätta med dessa problem.
            Människor från andra länder ska inte behöva arbeta under sämre
            villkor än svenskar, och arbetsgivare som lurar och utnyttjar
            arbetskraftsinvandrare måste upptäckas och lagföras.
          </note>
          <note>
            Miljöpartiet har varit med och infört flera kontrollsystem de
            senaste åren för att skärpa tillsynen. Vi har exempelvis infört
            krav på arbetsgivare att varje månad redovisa arbetsgivaravgifter
            och system med personal ­ liggare så att myndigheter kan kontrollera
            vilka som arbetar på en arbets ­ plats.
          </note>
          <note>
            Riksrevisionens rapport visar dock tydligt att de insatser som
            har gjorts hittills inte räcker. Nu arbetar en utredning för att
            förbättra såväl kontrollen som sanktionerna ytterligare. Utredningen
            ser över regelverket och ska föreslå åtgärder för att stärka Sveriges
            konkurrenskraft, stoppa kompetensutvisningarna, underlätta för
            att locka hit talanger, motverka missbruk av arbetskraftsinvandringen
            och förhindra exploatering av människor.
          </note>
          <note>
            I början av februari kom utredningens delbetänkande, som innehåller
            förslag om utökade kontroller av arbetskraftsinvandrares villkor.
            Det är viktiga förslag som nu har varit ute på remiss. I den fortsatta
            beredningen är det dock viktigt att påminna om att den svenska
            arbetsmarknadsmodellen innebär att det i första hand är arbetsmarknadens
            parter som förhandlar om löner och övriga villkor på arbetsmarknaden.
            Den principen gäller även för arbetskraftsinvandrare.
          </note>
          <note>
            Utredningens slutbetänkande ska redovisas i november. Redan i
            slutet av den här månaden får vi också ta del av betänkandet från
            den särskilda utredare som har haft i uppdrag att analysera om
            vi behöver stärka skyddet för offer för människohandel ytterligare.
          </note>
          <note>
            Fru talman! Vi har precis debatterat regeringens arbetsmiljöstrategi
            här i kammaren. I den lyfts bland annat en arbetsmarknad utan
            brott och fusk fram som ett av strategins fyra huvudsakliga delområden.
            Det är positivt att regeringen tar den här frågan på stort allvar.
          </note>
          <note>
            Utöver detta föreslår utskottet ett tillkännagivande om att regeringen
            bör återkomma med förslag på hur sekretessreglerna kan ändras
            för att motverka exploatering av arbetskraft och förbättra möjligheterna
            till myndighetssamverkan på det här området.
          </note>
          <note>
            Jag ser fram emot att vi i riksdagen ska återkomma till de här
            viktiga frågorna flera gånger under mandatperioden. Det är bara
            genom att komma till rätta med missbruket av regelverket som vi
            kan värna det som är bra med arbetskraftsinvandringen.
          </note>
          <note>
            Ingen ska utnyttjas på svensk arbetsmarknad. Vi ska dock se värdet
            av att människor vill komma till Sverige och bidra. Det gör Sverige
            bättre, det är bra för våra företag och det är bra för vår välfärd.
          </note>
          <note>
            Med det sagt vill jag yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 13 Socialtjänst- och barnfrågor
          </note>
          <note>
            Socialutskottets betänkande 2020/21:SoU24
          </note>
          <note>
            Socialtjänst- och barnfrågor
          </note>
          <note>
            föredrogs.
          </note>
          <note>
            Anf. 103 ACKO ANKARBERG JOHANSSON (KD):
          </note>
          <note>
            Fru talman! De sociala nätverken skapas av människor tillsammans.
            De är en naturlig och avgörande del av våra liv. Dessa sociala
            nätverk framstår som särskilt betydelsefulla när människor drabbas
            av svårigheter av olika slag.
          </note>
          <note>
            Målet för Kristdemokraternas socialpolitik är att stödja gemenskaperna
            och de enskilda människorna till egen försörjning, att ge god
            omvårdnad och att möjliggöra aktivt deltagande i samhället. Socialtjänsten
            har därför en vid och fundamental uppgift inom det offentliga.
          </note>
          <note>
            Socialtjänsten har det yttersta ansvaret för att människor i
            kommunerna ska ha det bra, tak över huvudet och mat på bordet.
            Uppdraget är dock vidare än så och handlar om att ge trygghet
            socialt och ekonomiskt och arbeta för goda levnadsvillkor och
            delaktighet i samhällslivet. Socialtjänsten har således ett brett
            områdesansvar som ska ses både geografiskt och innehållsmässigt.
            Det ställer stora krav på en kommun, och det är en av kommunens
            huvuduppgifter.
          </note>
          <note>
            Fru talman! De senaste åren har socialtjänsten präglats av ett
            allt större uppdrag när fler människor behöver hjälp under en
            del av livet. Samtidigt har personalbristen blivit akut inom flera
            områden, och såväl kontinuitet som kvalitet påverkas. Kommunerna
            har ansvar för socialtjänsten. Även om de generella statsbidragen
            blivit större upplever de flesta kommuner ett allt större tryck
            genom personalbrist och ökade kostnader som inte möts av tillräckligt
            ökade statsbidrag. Men det krävs också reformer som påverkar förutsättningarna
            för verksamheten och uppdraget.
          </note>
          <note>
            Om socialtjänsten tillåts att försämras genom brist på personal
            och brist på ekonomiska resurser när uppdraget ökar uppstår ett
            välfärdssvek. Människor har på goda grunder rätt att förvänta
            sig att socialtjänsten klarar sitt uppdrag som yttersta skyddsnät
            och att den kan ge stöd och hjälp till den som inte klarar sig
            själv.
          </note>
          <note>
            Socialtjänsten och dess medarbetare utför ett viktigare och svårare
            arbete än vad de många gånger får ett erkännande för. Att ytterligare
            stärka professionens ställning, kompetens och auktoritet i det
            arbetet är därför en viktig politisk uppgift.
          </note>
          <note>
            Genom stöd och handledning och möjligheter till specialist- och
            vidareutbildning stärks kompetensen hos personalen. En god tillgång
            till handläggare med rätt kompetens är viktigt för dem som behöver
            stöd och hjälp från socialtjänsten. För att socialtjänsten ska
            fungera på ett bra sätt är det avgörande att personalen kontinuerligt
            får del av kompetenshöjande insatser.
          </note>
          <note>
            Likaså är det viktigt att socialtjänstens olika arbetsinsatser
            grundar sig i metoder som är beprövade och fungerar. Här krävs
            forskning om redan etablerade arbetssätt samt utveckling av nya
            metoder.
          </note>
          <note>
            Jag är glad att utskottet har kunnat forma en majoritet för många
            tillkännagivanden inom socialpolitiken. Ett av dem handlar om
            att stärka kompetensen inom socialtjänsten.
          </note>
          <note>
            Fru talman! Socialtjänsten är med självklarhet lokal. Det är
            i kommunen som socialtjänsten har att ta områdesansvar och bedöma
            insatser utifrån förutsättningarna. Samtidigt finns det i många
            fall behov av kunskapsinsamling och forum för spridning av densamma.
            Då kan ett nationellt kompetenscentrum vara ett gott stöd för
            socialtjänsten.
          </note>
          <note>
            Kristdemokraterna vill att regeringen utreder hur ett kunskapscentrum
            ska kunna inrättas som stöd för socialtjänsten i hela landet.
            Kunskaps ­ inhämtning och kunskapsspridning är viktigt, och ett
            nationellt kompe ­ tenscentrum kan bidra till att stödja en god
            utveckling.
          </note>
          <note>
            Fru talman! Flera av de tillkännagivanden som föreslås från utskottet
            har fokus på barn, både i detta betänkande och i andra. Det är
            för att vi känner en oro kring barns uppväxt. Barns rättigheter
            behöver stärkas, och barns rätt behöver synliggöras i all relevant
            lagstiftning.
          </note>
          <note>
            Jag är glad att vi Kristdemokrater aktivt medverkade till att
            barnkon ­ ventionen blev svensk lag. Men det räcker inte att vi
            antagit barnkonven ­ tionen. Vi måste följa upp och årligen redovisa
            hur barns situation ser ut innan vi fattar nya beslut av olika
            slag, inte bara i kommunerna eller i re ­ gionerna. Det behövs
            också ett uppföljningsarbete nationellt. Jag vill där ­ för yrka
            bifall till reservation 66.
          </note>
          <note>
            Fru talman! Vi har också instämt i ett yrkande som kommer från
            Liberalerna och som vi menar borde ha fått en majoritet. Jag beklagar
            att vi är för få partier som ger stöd till det. Det handlar om
            socialtjänstens forskningsanknytning som behöver stärkas. Verksamhetsnära
            forskning behöver uppmuntras, och man behöver kunna kombinera
            en forskarutbildning med arbete på deltid. Detta är en fråga som
            vi kommer att återkomma till därför att det tillhör det som behöver
            prioriteras i socialtjänsten.
          </note>
          <note>
            Sammantaget, fru talman, visar motionsbetänkandet från socialutskottet
            ett stort och brett intresse för socialtjänstens arbete och för
            barnfrågor. Det finns många tillkännagivanden, och i många frågor
            har vi ett enigt intresse i utskottet av att åstadkomma något
            mer än i dag.
          </note>
          <note>
            Socialpolitiken behöver synliggöras och få en starkare plats
            i debatten och i samhället. Jag hoppas att utskottet genom betänkandet
            bidrar till det.
          </note>
          <note>
            Anf. 104 MATS WIKING (S):
          </note>
          <note>
            Fru talman! Grunden i socialtjänstlagen ska vara att ge människor
            ekonomisk och social trygghet, jämlikhet i levnadsvillkor och
            aktivt deltagande i samhällslivet. Så står det i socialtjänstlagens
            portalparagraf.
          </note>
          <note>
            Men tyvärr växer inte alla barn och unga upp i denna trygghet
            i dag. Klyftorna i ekonomin har gjort samhället mer ojämlikt.
            Vi ser att barn som är födda i Sverige och bor i villaområden
            har betydligt större möjligheter att lyckas än de barn som bor
            i lägenhet i ett miljonprogramsområde.
          </note>
          <note>
            Vi ser också att fler människor lever i ett utanförskap, där
            just bristen på tillgång till arbete och språket gör att de hamnar
            vid sidan om.
          </note>
          <note>
            Barnen i dessa bostadsområden träffar sällan barn som är från
            andra delar av staden eller samhället. Möjligheterna att prata
            svenska är begränsade, och ofta får de som bor där hålla sig inom
            det egna samhället på grund av att de saknar bil, körkort och
            helt enkelt ekonomi.
          </note>
          <note>
            Många familjer som bor där längtar efter ett annat liv – att
            kunna komma in i arbete och att barnen får lära sig bra svenska,
            klara r skolan och inte hamna r i svårigheter.
          </note>
          <note>
            Fru talman! Vi ser detta tydligt inom socialtjänsten, där gruppen
            som lever på försörjningsstöd ökar i tider av arbetslöshet. Men
            vi ser också att fler blir kvar i arbetslöshet och bidragsberoende
            även när konjunkturen går upp.
          </note>
          <note>
            Därför behöver försörjningsstödet kompletteras med olika insatser
            som på riktigt kan ge förutsättningar till en egen försörjning
            och ett självständigare liv.
          </note>
          <note>
            Att lära sig svenska är bra, men det bör kombineras med praktik,
            breda arbetsmarknadsinsatser och utbildning på olika nivåer.
          </note>
          <note>
            Regeringens satsning i vårbudgeten på jobb och utbildning, där
            just yrkesutbildningar kombineras med sfi, är ett bra exempel
            på en viktig insats för dem som är långtidsarbetslösa att snabbare
            komma in på arbetsmarknaden.
          </note>
          <note>
            Vi socialdemokrater är övertygade om att ingen människa frivilligt
            vill leva på försörjningsstöd, eftersom stödet man får gör att
            man lever på knappa marginaler. Familjer får kämpa varje dag för
            att få ekonomin att gå ihop. Och det är extra tufft för barnen
            som får stanna hemma från aktiviteter och får vänta med att köpa
            nya skor när de gamla är utslitna.
          </note>
          <note>
            Därför är det viktigt att nivån på försörjningsstödet är skäligt
            och att det anpassas även till barnens behov. Barn ska inte straffas
            för att familjen får försörjningsstöd.
          </note>
          <note>
            Fru talman! Vi har under corona sett en 50-procentig ökning av
            oros ­ anmälningar till socialtjänsten i vissa kommuner. Det är
            framför allt skolan som ser att fler barn mår dåligt och far illa.
            Det är allt från psykisk press att klara skolan under hemstudierna
            till att någon förälder har blivit arbetslös eller att det pågår
            våld eller drickande i familjen. Här behöver samhället agera snabbt,
            för vi vet att när barn far illa är det viktigt med tidiga insatser.
            Insatserna ska bestå av beprövade metoder som vi vet ger resultat,
            allt för att ge fler barn och unga ett bättre liv så att de lättare
            kan bli en del av samhället.
          </note>
          <note>
            Regeringen har därför lagt stor tyngdpunkt på att kvalitetssäkra
            stödet till barn och unga inom barn- och ungdomsvården och inom
            ungdomspsykiatrin. Här följer några exempel: Utredningen om en
            sammanhållen god och nära vård för barn och unga trycker på att
            ungdomspsykiatrin måste bli mer likvärdig över hela landet och
            att det inom primärvården ska bli lättare att få hjälp av kuratorer
            och psykologer, men även på att en större samverkan ska ske mellan
            vården, skolan och socialtjänsten så att olika hjälpinsatser kan
            samordnas på ett bättre och tydligare sätt. Vidare har Myndigheten
            för familjerätt och föräldraskapsstöd, MFoF, ett viktigt uppdrag
            att ta fram en handlingsplan för brottsförebyggande föräldraskapsstöd,
            där syftet är just att ta fram verkningsfulla och hållbara arbetssätt
            som på ett tydligt sätt kan ge ett gott stöd till föräldrarna.
          </note>
          <note>
            Fru talman! Beredning pågår också inom Regeringskansliet gällande
            utredningen om barnets bästa, som presenterades i mars i år. Utredningen
            lämnade flera förslag för att komma till rätta med tryggheten
            och säkerheten runt placeringar av barn och unga. Bland annat
            ska barns bästa tas i beaktande i större utsträckning vid omprövning
            av vård enligt LVU. Det ska också vara ställt utom allt tvivel
            när vård enligt LVU ska upphöra och ett barn ska flytta hem till
            sina föräldrar.
          </note>
          <note>
            Ett annat förslag som det arbetas med är att socialtjänsten ska
            följa upp en hemflytt från exempelvis ett familjehem under upp
            till sex månader, allt för att säkra att det fungerar för familjen
            och barnet vid hemflytten. Vidare väntar vi på den nya socialtjänstlagen;
            utredningen presenterades hösten 2020 och bereds nu inom regeringen.
            Här lägger utredaren stor tyngdpunkt på att socialtjänstens insatser
            behöver bli mer jämlika och att insatserna ska vara beprövade
            och ge resultat.
          </note>
          <note>
            Fru talman! Socialtjänsten har i dag ett stort behov av hög kompetens
            och erfarenhet. Tyvärr har tendensen av genomströmning i yrket
            gjort att många svåra ärenden inom socialtjänsten kommit att hanteras
            av oerfaren personal. En utredning av en familj kan leda till
            en placering som påverkar hela livet för barnet och familjen.
            Därför behövs kunniga och erfarna utredare.
          </note>
          <note>
            Här finns det ansvar både i riksdag och kommuner för att göra
            vad man kan för att höja statusen på socionomyrket. Det räcker
            inte att endast göra yrket legitimationsgrundande, utan det behövs
            bättre vidareutbildning och möjliga karriärvägar för att göra
            yrket attraktivt. Regeringen har under perioden 2017–2020 årligen
            satsat 360 miljoner på ökad bemanning och kompetenshöjning inom
            socialtjänsten. Stödet ska utvärderas nu under 2021, men regeringen
            var redan i vårens budget tydlig med att det behöver göras mer
            på detta område.
          </note>
          <note>
            Fru talman! Avslutningsvis vill jag lyfta fram debatten om våld
            i nära relationer, som genomfördes i veckan. Riksdagen har tagit
            steg framåt i detta viktiga arbete. Vi vet också att regeringen
            arbetar vidare med ytterligare lagförslag som ska minska mäns
            våld mot kvinnor. Det som jag ytterligare vill lyfta fram är hur
            vi stärker barnperspektivet för barn som bor i skyddade boenden.
            Här måste samhället bli bättre. Barn som följer med sin mor till
            ett skyddat boende måste erbjudas behandling för sina trauma ­
            tiska upplevelser, kunna gå i skolan och få vara som andra barn.
            Här har samhället fortfarande mycket att lära.
          </note>
          <note>
            Därför ser jag fram emot att fler insatser införs från utredningen
            Ett fönster av möjligheter som kom 2017. Regeringen bereder just
            nu flera förslag från utredningen. De berör bland annat åtgärder
            för hur barnet ska synliggöras och göras mer delaktigt i frågor
            som rör barnet under tiden i skyddat boende, men också för hur
            barnens rätt till skolgång, hälso- och sjukvård, tandvård, stöd
            och behandling säkerställs när man vistas i skyd ­ dat boende.
          </note>
          <note>
            Fru talman! Jag ställer mig bakom samtliga av våra reservationer
            men yrkar bifall endast till reservation nummer 7.
          </note>
          <note>
            Anf. 105 ACKO ANKARBERG JOHANSSON (KD) replik:
          </note>
          <note>
            Fru talman! Jag noterade att ledamoten nämnde den kommande social
            ­ tjänstlagen. Den har utretts av Margareta Winberg. Den har också
            rönt ganska mycket kritik i remisserna. Samtidigt har regeringen
            – ganska klokt, tycker jag – bett om en äldreomsorgsutredning,
            vilket innebär att man ska ha en egen äldreomsorgslag.
          </note>
          <note>
            Är det ledamotens bedömning att vi kommer att gå fram med socialtjänstlagen
            så som det var tänkt? Är det inte läge att göra ett omtag och
            i stället lyssna på både kritiken och remissen och kanske tänka
            om utifrån att vi bryter ut äldreomsorgsdelen?
          </note>
          <note>
            Anf. 106 MATS WIKING (S) replik:
          </note>
          <note>
            Fru talman! Jag tackar Acko Ankarberg Johansson för frågan. Det
            har efter att socialtjänstlagen presenterades blivit en diskussion
            om en äldreomsorgslag, som vi från regeringens sida står för att
            utreda. Jag har inte det senaste från departementet, men jag kan
            konstatera att det finns en socialtjänstlag som bereds och att
            man tittar på hur den ska se ut. Resultatet av beredningen är
            inte färdigt än, utan det får vi återkomma till. Men det är klart
            att man får ta ett omtag efter att det här med äldreomsorgslagen
            kom.
          </note>
          <note>
            Anf. 107 ACKO ANKARBERG JOHANSSON (KD) replik:
          </note>
          <note>
            Fru talman! Jag tackar ledamoten Mats Wiking för svaret. Jag
            tror att vi behöver göra ett omtag, både utifrån de nya förutsättningarna
            och utifrån kritiken eller remissynpunkterna – det är naturligt
            att man kommer med synpunkter i en remiss. Men även det som har
            hänt när det gäller barns rättigheter och det arbete som inte
            minst det här utskottet har bedrivit gör att vi nu nog skulle
            behöva se detta i ett nytt ljus. Vi är några som har föreslagit
            det, men det finns inte en majoritet för det, och ledamoten delar
            inte den åsikten. Det är ändå gott att höra att det inte är låst,
            för det här är en fråga som vi behöver ha öppen och titta och
            tänka på framöver.
          </note>
          <note>
            Anf. 108 MATS WIKING (S) replik:
          </note>
          <note>
            Fru talman! Jag känner att de här frågorna är så pass viktiga
            att vi inte bara kan gå på. Vi behöver hitta breda kompromisser,
            som vi till exempel gjorde när vi diskuterade Sis-frågan. Att
            bara gå på skulle inte gagna barnen och de familjer som far illa.
            I de här frågorna behöver vi hitta bra vägar som är hållbara över
            flera mandatperioder.
          </note>
          <note>
            Anf. 109 CAMILLA WALTERSSON GRÖNVALL (M):
          </note>
          <note>
            Fru talman! Vi står naturligtvis bakom samtliga av våra reservationer,
            men för tids vinning yrkar jag bifall endast till reservation
            17.
          </note>
          <note>
            Det finns så otroligt många viktiga frågor som det måste arbetas
            med, men få saker som känns så oerhört viktiga som att förbättra
            möjligheter och förutsättningar för våra barn. Jag kommer från
            ett parti som mycket tydligt arbetar för att det inte ska spela
            någon roll varifrån man kommer; det är vart man är på väg som
            ska betyda något.
          </note>
          <note>
            Så mycket i Sverige är fantastiskt, och möjligheterna är så många
            – men inte för alla. För barn som växer upp i olika slags dysfunktionella
            familjer och placeras när hemmet inte fungerar och för barn som
            växer upp på platser med institutionell karaktär går det inte
            alltid lika bra. Vi vet till exempel att placerade barn i förfärande
            liten utsträckning klarar sin utbildning. Vi vet också att den
            absolut bästa vaccinationen mot ett framtida utanförskap är en
            avslutad och avklarad skolgång och utbildning. För de här barnen
            har vi ett ansvar. Vi har en skyldighet att se till att samhället
            står starkt när det behöver göra det.
          </note>
          <note>
            Fru talman! För ett drygt år sedan började en intensiv resa för
            socialutskottet. Det har för oss inte bara handlat om covid-19
            utan också om det som startade med det uppmärksammade fallet ”Lilla
            hjärtat”. Vi moderater föreslog ett utskottsinitiativ med tre
            skarpa lagförslag från en utredning som kom 2015 och som den rödgröna
            regeringen valt att stoppa i byrålådan. Först när vi i riksdagen
            började att bereda dessa lagförslag fick regeringen eld i baken.
          </note>
          <note>
            Sex av riksdagens åtta partier, samtliga förutom de två regeringspartierna
            Socialdemokraterna och Miljöpartiet, ställde sig bakom det moderata
            förslaget. Utan att vi hade jobbat så tajt och så konstruktivt
            tillsammans, och utan det engagemang som ledamöterna i socialutskottet
            bär, hade vi inte kunnat göra det vi nu gör. Detta är verkligen
            ett lagarbete.
          </note>
          <note>
            Den socialdemokratiske ledamoten Mats Wiking lyfte i sitt anförande
            nyss fram arbetet med lex Lilla hjärtat och den utredning som
            vi fick ta del av i början av mars. Jag vet att jag inte bara
            pratar för mig själv och mitt parti när jag säger att vi var ganska
            många som var förvånade. Ännu mer var vi besvikna. Regeringen
            visste ju att det inte fanns stöd för det förslag man gick fram
            med. Det som utredningen sa hade vi uttalat under lång tid. I
            den grupp där ledamoten Wiking sitter med var det väldigt tydligt
            att sex partier ville se barnets bästa som ett eget rekvisit i
            lagstiftningen.
          </note>
          <note>
            Mina vänner och fru talman! Det var verkligen en besvikelse –
            och förvånande – att ta del av detta. Jag vet inte riktigt hur
            Socialdemokraterna och Miljöpartiet tror att detta förslag ska
            gå igenom riksdagen.
          </note>
          <note>
            Förutom arbetet med lagstiftningen runt frågor kopplade till
            ”Lilla hjärtat” – två av lagarna trädde för övrigt i kraft den
            1 mars – har vi hanterat tillkännagivande efter tillkännagivande
            till regeringen. Det betänkande som vi i dag debatterar brukar
            vara ett sådant, men genom socialutskottets oförtrutna pådrivande
            mot en ointresserad och svag regering har detta betänkande växt
            och utvecklats. I februari blev det ett eget utbrutet betänkande
            om barn. På måndag kommer vi att debattera ytterligare ett utbrutet
            betänkande, som handlar om en bred översyn av svensk tvångsvård
            och som alla partier utom de två regeringspartierna står bakom.
          </note>
          <note>
            För ett litet tag sedan, fru talman, krävde utskottet att regeringen
            ska återkomma till utskottet senast i augusti för att redovisa
            vad man konkret tänker göra för att komma till rätta med alla
            problem inom Sis, det vill säga Statens institutionsstyrelses,
            verksamhet. Trots att vi är många partier som återkommande under
            flera års tid kallat såväl ansvarig minister som myndigheten och
            dess generaldirektörer – det har varit plural genom åren – har
            ingen genomgripande förändring skett.
          </note>
          <note>
            Trots att jag vid flera tillfällen i tidigare debatter ställt
            ett antal frågor till den socialdemokratiske regeringsföreträdaren
            här i dag har jag inte fått något svar. I dag hoppas jag att man
            är beredd att ta en debatt om varför man reserverar sig mot oss
            övriga sex partier och varför det inte har hänt mer under sju
            års tid när man dessutom haft så många viktiga utredningar att
            hämta viktiga förslag från och har ett regeringskansli med stora
            muskler att hämta propositioner från. Covid-19 dök som bekant
            upp i början av 2020, men jag tror inte att alla regeringstjänstemän
            arbetar med just den frågan på Socialdepartementet.
          </note>
          <note>
            Jag hoppas – hoppet är ju det sista som överger människan – att
            S ‑ representanten i dagens debatt är med här inte bara för att
            läsa upp ett färdigskrivet tal utan också för att debattera varför
            ingenting hände förrän vi moderater lade fram ett utskottsinitiativ
            i socialutskottet den 12 mars 2020.
          </note>
          <note>
            Fru talman! I dag är jag stolt över att betänkandet innehåller
            13 tillkännagivanden.
          </note>
          <note>
            Jag får ibland höra att det inte spelar någon roll hur mycket
            vi skärper lagstiftningen om vi inte samtidigt ger socialtjänsten
            rätt utbildning, kompetens och förutsättningar. Jag kunde inte
            hålla med mer.
          </note>
          <note>
            Vi har, bland annat, en alldeles för stor omsättning på socialsekreterare
            i våra verksamheter. Det borgar inte för trygghet för de familjer
            och de barn som är i allra störst behov av trygghet. De barn som
            tvångsvårdas, och inte minst de barn som återfinns på Sis, ska
            inte behöva ha så många olika socialsekreterare som i de skräckhistorier
            som många av oss tagit del av.
          </note>
          <note>
            Inte sällan, fru talman, är det de nyutexaminerade som får hantera
            de mest komplexa och tunga familjeutredningarna – alldeles för
            ofta utan adekvat handledning, mentorskap och erfarenhet. Detta
            borgar varken för kvalitativa utredningar eller för en bra arbetsmiljö
            som gör att man vill stanna. Troligen spelar detta stor roll för
            den stora personalomsättningen.
          </note>
          <note>
            Vi måste värdera upp detta viktiga arbete. Det gör vi genom att
            ge rätt resurser till arbetet, bland annat genom att säkerställa
            metodiskt handledar ­ stöd och strukturerade introduktionsutbildningar,
            ha högre kompetens ­ krav på socialtjänstens personal och säkerställa
            fortbildning och möjlighet till forskning i arbetet.
          </note>
          <note>
            Socialtjänstens forskningsanknytning måste stärkas. Jag delar
            min kollega Acko Ankarbergs besvikelse över att det bara är liberaler,
            kristdemokrater och moderater som står bakom Liberalernas viktiga
            yrkande. Det borde vara en självklarhet att alla partier är överens
            också om detta.
          </note>
          <note>
            Det behöver säkerställas att det är evidensbaserade metoder som
            används i svensk socialtjänst. Det behövs ett ökat nationellt
            ansvarstagande genom ett mer systematiskt arbete med nationella
            riktlinjer, uppföljning och återkoppling. Först då ser vi att
            vi stadigt arbetar åt rätt håll.
          </note>
          <note>
            Fru talman! I övrigt är behovet av att stödja anhöriga väldigt
            stort. Vi föreslår i dag ett fokus på anhörigstödet och att detta
            ses över. Vi behöver bland annat få en bild av hur anhörigstödet
            och anhörigstödjare i kommunerna fungerar i dag samt hur detta
            kan stärkas och utvecklas i framtiden.
          </note>
          <note>
            Vi lyfter också fram en samverkansmodell som genomförts med stor
            framgång i Västra Götalandsregionen och som har tagit inspiration
            från det så kallade Islandsprojektet. Det handlar om samarbete
            vid våldshändelser i familjer med barn.
          </note>
          <note>
            Slutligen, fru talman, är det min förhoppning att det finns partier
            i denna kammare som kommer att ta sitt förnuft till fånga när
            vi väl röstar om den här frågan nästa vecka och se till att tillkännagivandet
            om en ny socialtjänstlag blir verklighet och inte bara ett så
            kallat falskt tillkännagivande.
          </note>
          <note>
            Vi lappar och lagar i befintlig lagstiftning så gott vi kan och
            med de förutsättningar vi har. Men i grunden har vi en socialtjänstlag
            som skapades i en annan tid och som inte utgår från barnen på
            det sätt som är viktigt, riktigt och rimligt.
          </note>
          <note>
            Fru talman! Mina slutord blir att jag är glad över att vi har
            ytterligare ett betänkande där vi kan stärka barnperspektivet.
            Jag är övertygad om att detta fortsättningsvis kommer att vara
            vårt samlade fokus i socialutskottet. Det är vår skyldighet att
            se till att de barn som bäst behöver stöd också får detta.
          </note>
          <note>
            Anf. 110 MATS WIKING (S) replik:
          </note>
          <note>
            Fru talman! Det är trevligt att vara uppe här och prata med ledamoten
            Camilla Waltersson Grönvall. Jag känner ett stort engagemang från
            ledamoten i de här frågorna. Vi har haft dessa diskussioner förut;
            förra gången hade vi dock inte något replikskifte.
          </note>
          <note>
            Många av dessa frågor och tillkännagivanden är ju viktiga. Jag
            tycker att alla partier har stor heder av att de tar allvarligt
            på de här frågorna.
          </note>
          <note>
            Min och regeringens uppfattning är att många av dessa frågor
            bereds i Regeringskansliet. Sedan kan jag hålla med om att det
            ibland går för långsamt och att frågor ibland läggs åt sidan.
          </note>
          <note>
            Vi vet ju att vi inte kommer att få majoritet för det här med
            utredningen kring ”Lilla hjärtat” och så. Vi kan också räkna,
            så vi förstår det. Men utredningen är ute på remiss, så vi får
            höra vad remissvaren säger när de kommer in. Som jag sa till ledamoten
            Acko Ankarberg vill vi givetvis få fram lagförslag som är hållbara
            över tid, och det är klart att då behöver vi en bred majoritet
            för förslagen – absolut. Det är jätteviktigt.
          </note>
          <note>
            Ledamoten Waltersson Grönvall vet att jag har ett förflutet inom
            socialtjänsten och har jobbat väldigt länge med de här frågorna.
            Det finns inga enkla lösningar, utan det är komplicerat. Målgruppen
            är väldigt bred, så det behövs väldigt många olika insatser för
            att man ska reda ut problemen.
          </note>
          <note>
            Vi är givetvis beredda att diskutera bra lösningar, men det är
            inte självklart att alla tillkännagivanden går igenom. Vi har
            kanske en annan uppfattning. Vi håller också på med vissa saker
            som givetvis ska bli färdiga.
          </note>
          <note>
            Anf. 111 CAMILLA WALTERSSON GRÖNVALL (M) replik:
          </note>
          <note>
            Fru talman! Just det som ledamoten Wiking avslutar med är någonting
            som vi i socialutskottet har ägnat oss åt väldigt mycket: Vi har
            väntat. Vi har väntat och väntat, och jag konstaterar att det
            var först efter att ett utskottsinitiativ lades i mars förra året
            som det faktiskt började hända saker. Och jag är glad för det,
            för jag hör också till dem som tror att vi behöver hitta långsiktiga,
            blocköverskridande lösningar i så här viktiga frågor.
          </note>
          <note>
            Det var kanske därför min besvikelse var så stor. Jag hade hoppats
            att en socialdemokratisk regerings utredare skulle återkomma med
            någonting som vi kunde hitta ett brett stöd för i hela riksdagen.
            Min målsättning när vi jobbar med de här frågorna är att alla
            partier som sitter i den här kammaren ska kunna ställa sig bakom
            det. Först då tror jag att barn och familjer som behöver samhällets
            stöd kan känna sig riktigt trygga i att man vet att tryggheten
            inte rivs upp vid nästa val utan ska finnas kvar och utvecklas.
          </note>
          <note>
            Det är också viktigt för alla de människor som jobbar med detta.
            Jag har varit ute under det senaste året, det man har kunnat,
            och gjort studiebesök hos våra socialtjänster. Jag möts av samma
            bild där: Man vill ha andra verktyg. Det finns mycket som inte
            fungerar, och man är orolig över den stora personalomsättningen.
            Därför är jag väldigt glad över att vi i dag har ett antal viktiga
            tillkännagivanden.
          </note>
          <note>
            Frågorna är de som jag ständigt återkommer till: Varför hände
            det ingenting före mars 2020? Vad gjorde regeringen? Vad väntade
            man på? Man hade ju så många utredningar med färdiga lagförslag
            att utgå ifrån.
          </note>
          <note>
            Anf. 112 MATS WIKING (S) replik:
          </note>
          <note>
            Fru talman! Varför hände det inte någonting? Den debatten har
            vi haft förut. Jag tänker att vi får se framåt vad vi kan åstadkomma
            med de utredningar som ligger nu, och jag kommer att pressa på
            för att de ska bli färdiga inom en snar framtid.
          </note>
          <note>
            När det gäller ”Lilla hjärtat” vet vi lite grann vad oppositionen
            tycker, och det är klart att då måste vi hitta andra lösningar.
            Vi får se vad remissvaren säger. Prövningen, som i grunden handlar
            om ”Lilla hjärtat”, och ert utskottsinitiativ i mars 2020 är absolut
            viktiga frågor. Och det gäller att hitta rätt i de frågorna så
            att det blir en bra socialtjänstlag framåt, över tid.
          </note>
          <note>
            Vi vet också att Norrköpings kommun, som hade det ärendet, inte
            heller följde regelverket till hundra procent. Den befintliga
            socialtjänstlagen skulle alltså ha kunnat fungera om man hade
            följt den ordentligt. Vi måste hitta lösningar som gör att socialtjänsten
            i alla kommuner följer regelverket och lätt kan göra det.
          </note>
          <note>
            Fru talman! Jag kan bara konstatera att vi är överens om mycket.
            Vi har sett bristerna som rör Sis, och det är väldigt viktigt
            att vi har en bred majoritet kring detta. Vi pratar väldigt mycket
            om både kompetens och evidens, något som ledamoten också pratar
            om.
          </note>
          <note>
            Jag hoppas ändå att ledamoten Waltersson Grönvall ser den satsning
            på 360 miljoner som regeringen har gjort. Det kunde givetvis ha
            varit mer under de här åren, det vi satsade på ökad kompetens
            och bemanning inom socialtjänsten. Förmodligen kommer ledamoten
            att säga att det är för lite, men det är ändå en satsning som
            vi har gjort och som vi kommer att utvärdera under 2021.
          </note>
          <note>
            Vi säger också i vårpropositionen att vi är beredda att göra
            mer på det området. Det kanske inte är tillräckligt utifrån ledamotens
            syn, men vi är absolut beredda att göra mer.
          </note>
          <note>
            Anf. 113 CAMILLA WALTERSSON GRÖNVALL (M) replik:
          </note>
          <note>
            Fru talman! Det är lovvärt att ledamoten Wiking tillstår att
            det förmodligen finns väldigt mycket mer som regeringen kan och
            bör göra.
          </note>
          <note>
            Jag sitter ju i Sis insynsråd, och jag konstaterar att man från
            ledningens sida drar och stretar i de resurser man har för att
            kunna bygga om de här platserna enligt år 2021 och inte efter
            den tid då man byggde upp dessa, ofta på 50-talet. Vi som har
            varit ute på en hel del studiebesök på Sis-platser konstaterar
            att man nästan blir chockad över vilka förutsättningar verksamheten
            lever under. Det har också varit en hel del bekymmer runt fritagningar
            och annat, vilket gör att man behöver säkerhetsklassa dessa anläggningar
            på ett helt annat sätt.
          </note>
          <note>
            Jag noterar att de tilldelade resurserna inte räcker till alla
            dessa strävanden. Det behöver göras mer, precis som ledamoten
            misstänkte att jag skulle säga. Det här är extremt viktiga frågor.
          </note>
          <note>
            Fru talman! Jag vill i övrigt konstatera att när det gäller strävan
            att få till en lagstiftning som skiftar fokus från biologiska
            föräldrars rätt till sina barn till barnets bästa i fokus har
            vi ingen annan avsikt än att det ska vara en rättssäker lag. Därför
            tillsätter vi också en kvalificerad utredare för att kunna hantera
            det här så att vi får ett förslag på bordet, något som reger ­
            ingen inte har lyckats med.
          </note>
          <note>
            Jag kan bara hoppas att det den dag förslaget ligger på riksdagens
            bord inte ska finnas någon prestige som gör att vi inte kan bli
            överens utan att vi kan hitta en samsyn som gör att de här barnen
            kan känna sig trygga för en lång tid. Framför allt ska vi få till
            det här viktiga perspektivskiftet som regeringens utredning tyvärr
            inte ger.
          </note>
          <note>
            Anf. 114 LINDA LINDBERG (SD):
          </note>
          <note>
            Fru talman! Jag vill börja med att tacka föregående talare för
            en god introduktion och förtydliganden kring vad utskottet har
            pysslat med den senaste tiden. Det var bra att det framgick.
          </note>
          <note>
            Jag skulle vilja påstå att socialtjänsten faktiskt har det mest
            komplexa och viktigaste uppdraget i kommunen, fru talman. Få uppdrag
            har en så stor påverkan på individen som de som landets kommunala
            socialnämnder har. De har mandatet att ta barn ifrån deras familjer
            när skäl för sådana beslut finns. Givetvis grundar detta sig på
            ett gediget underlag från socialsekreteraren, och att dessa är
            av bästa kvalitet är grundläggande för korrekta beslut. Därför
            är det för mig oerhört viktigt att vi säkerställer att personal
            får utrymmet och förutsättningarna att göra goda avvägningar.
          </note>
          <note>
            I dagens debatt som rör socialtjänst- och barnfrågor är utskottet
            överens om att skicka 13 tillkännagivanden till regeringen. Vi
            har hanterat runt 460 motionsyrkanden, och engagemanget i utskottet
            är stort. Vi är således överens om att mycket behöver göras på
            området och att regeringen helt enkelt är senfärdig i många viktiga
            frågor som i synnerhet rör barn.
          </note>
          <note>
            Jag kan inte här beröra allt som jag skulle vilja ta upp utan
            väljer att stanna vid ett par områden som jag tycker är viktiga
            i det stora sammanhanget. Jag tänker först uppehålla mig kring
            vår personal inom socialtjänsten.
          </note>
          <note>
            Socialsekreterarens roll är oerhört betydelsefull. Vi brukar
            kortfattat utrycka det som ”den viktiga socialsekreteraren”. Det
            är nämligen ett stort ansvar som vilar på socialsekreterarnas
            axlar, och det är därför av vikt att de har tillräckligt stöd
            och kompetens men också rätt verktyg och rätt förutsättningar
            för att kunna utföra sitt arbete på allra bästa sätt, inte minst
            i en sund arbetsmiljö.
          </note>
          <note>
            Det kan få enorma konsekvenser för den enskilde om besluten inte
            landar rätt. Felaktiga omhändertaganden eller inga omhändertaganden
            alls drabbar barn och familjer. Vi pratar om människor som fattar
            beslut som påverkar många, och det är vår skyldighet här i kammaren
            att se till att de får rätt förutsättningar att utföra de arbeten
            som vi genom lagen ålägger dem.
          </note>
          <note>
            I dag är, tyvärr, personalomsättningen fortfarande hög, och enligt
            ny statistik framkommer att andelen handläggare med socionomutbildning
            med minst fem års erfarenhet av barnutredningar på landets förvaltningar
            landar på cirka 38 procent över riket. Det är oroande statistik,
            fru talman. Tilläggas kan att statistiken blir något bättre om
            man i stället tittar på andelen med tre års erfarenhet av barnutredningar.
            Då landar vi på 64 procent. Det är lite mer än hälften – lite
            bättre.
          </note>
          <note>
            I handläggarnas arbetsuppgifter ingår att fatta svåra beslut
            som kan vara livsavgörande för barnet. Erfarenhet, kontinuitet
            och förtroende är därför viktiga förutsättningar för deras arbete
            och även för de placerade barnen. Det är därför angeläget att
            socialsekreterarnas möjligheter till utbildning, kompetensutveckling
            och förutsättningar att utvecklas ses över. I takt med att vi
            ger socialtjänsten fler uppdrag är det också särskilt viktigt
            att de får såväl kompetens som resurser för att kunna axla det
            arbetet. Att barnutredningar blir korrekta och att goda placeringar
            görs är A och O för individen – och även för mig.
          </note>
          <note>
            Ett av de tillkännagivanden vi nu ska göra till regeringen handlar
            om vårt krav på kompetens för socialtjänstens personal. Jag är
            såklart glad att detta framförs till regeringen. Vidare anser
            vi att legitimationskrav och specialistutbildningar för myndighetsutövande
            medarbetare i socialt arbe ­ te ska utredas.
          </note>
          <note>
            År 2009 föreslog Barnskyddsutredningen en specialistutbildning
            på avancerad nivå för socialsekreterare inom den sociala barn-
            och ungdomsvården. De flesta remissinstanser såg positivt på förslaget,
            men det förverkligades aldrig. Genom att införa specialistsocionomer
            med barn och unga som inriktning skulle kompetensen ökas hos socialsekreterarna,
            och det skulle ge redan erfarna socialsekreterare en karriärväg.
          </note>
          <note>
            Vi menar därför att det bör tas fram en nationell specialistutbildning
            på avancerad nivå för socialsekreterare inom den sociala barn-
            och ungdomsvården. Ett legitimationskrav för socialsekreterare
            skulle öka status och kompetenskrav samt innebära en lämplighetsgranskning.
            Med detta vill jag yrka bifall till reservation 9 under punkt
            7 om specialistutbildning.
          </note>
          <note>
            Ett annat förslag vi lyfter fram, och som också är viktigt att
            nämna, är hur placerade barn mår, i synnerhet efter avslutad placering
            när insatsen avslutas.
          </note>
          <note>
            Enligt SBU:s undersökning från 2018 uppgav färre än hälften av
            de tillfrågade kommunerna att de hade rutiner för att följa upp
            hälsa och tandhälsa hos de placerade barnen. En rad studier har
            visat att placerade barn i jämförelse med jämnåriga har en högre
            risk att få allvarliga problem i vuxen ålder. Många gånger har
            de en skolgång kantad med luckor och ryckighet, och den psykiska
            ohälsan är betydligt större för den gruppen. Senaste Öppna jämförelser
            visar att 39 procent av kvinnorna och 32 procent av männen som
            varit placerade under årskurs 9 har avslutat treårigt gymnasium
            vid 20 års ålder. Detta kan jämföras med jämnåriga som inte har
            varit placerade, där andelen är 81 respektive 70.
          </note>
          <note>
            När det kommer till nyttjande av psykofarmaka konstateras det
            att 11 procent av flickorna och 6 procent av pojkarna i åldern
            15–16 som var placerade under årskurs 9 fick en långvarig läkemedelsförskrivning
            av två eller fler olika psykofarmaka under 2019. Detta kan jämföras
            med jämn ­ åriga som inte var placerade , där andelen var 2 respektive
            1 procent.
          </note>
          <note>
            Det krävs helt enkelt riktade insatser för att möta ohälsan för
            många av de barn och unga som är, och även för dem som varit,
            placerade i kommunens och statens vård. Uppföljning, stöd och
            hjälp måste finnas för dem som har varit placerade. Behovet av
            eftervård är stort och bör erbjudas i betydligt högre grad än
            i dag. Detta är reglerat i socialtjänstlagen, som säger att socialnämnden
            ska verka för att placerade barn får den hälso- och sjukvård de
            behöver, men vi menar att den frågan måste ses över och förtydligas.
          </note>
          <note>
            Anf. 115 SOFIA NILSSON (C):
          </note>
          <note>
            Fru talman! Socialtjänst- och barnfrågor står på agendan för
            dagens debatt. Frågorna väcker ett enormt stort engagemang, och
            vi kan glädjande nog se att det råder stor samsyn i många av frågorna.
            Det viktiga för helheten är de frågor som täcker ett så enormt
            stort område, från biståndsbedömning till barnrättsfrågor.
          </note>
          <note>
            I andra utskott pågår parallella processer, bland annat i civilutskottet.
            Många delar är på gång i frågorna. Därför är det viktigt att få
            helhetssynen för att lägga grunden för en sammanhållen socialtjänst.
            Inte minst finns det ett stort engagemang vad gäller antalet tillkännagivanden
            i betänkandet.
          </note>
          <note>
            Socialtjänsten är verkligen en av hörnstenarna i verksamheterna
            ute i våra kommuner. Socialtjänsten ska vara det finmaskiga nätet
            som ska vara nära och tillgängligt och fånga upp dig när du behöver
            de t som allra mest. Det är politikens uppgift och ansvar att
            lägga grunden för en välfungerande socialtjänst. Varje rapport
            om missförhållanden eller om barn och äldre som far illa är ett
            fall för mycket.
          </note>
          <note>
            Fru talman! När vi är ute och besöker våra kommuner möts vi många
            gånger av en oroande bild av socialtjänsterna. Brist på kompetens,
            för lite personal, för lite resurser och för lite tid. Ofta leder
            detta till att viktiga delar, till exempel de förebyggande och
            preventiva åtgärderna eller anhörigstödet, måste prioriteras bort.
            Fältassistenter och delar av socialtjänsten som inte är lagstadgade
            får helt enkelt stryka på foten.
          </note>
          <note>
            Men jag tror, fru talman, att vi biter oss själva i svansen om
            vi fortsätter att inte prioritera socialtjänstens verksamheter
            mer. Jag minns speciellt en föredragning under min tid som kommunalråd
            om hur mycket det faktiskt kostar om vi låter ett barn halka efter,
            glida ifrån, inte klara skolan, inte gå vidare till ett arbete,
            hamna i utanförskap, kriminalitet eller beroendesjukdom. Det är
            enorma summor. Sätter vi den summan i relation till hur mycket
            en förebyggande insats faktiskt kostar är ekvationen solklar,
            och valet av vad man satsar på borde vara enkelt.
          </note>
          <note>
            Varför görs inte mer? Varför ser vi inte till att stärka det
            förebyggande och preventiva arbetet? Om vi lyckas med vårt förebyggande,
            preventiva, stödjande och ibland omhändertagande arbete har vi
            stora vinster att göra för både individen och samhället i stort.
          </note>
          <note>
            En nyckel för att vi ska lyckas i socialtjänsten oavsett om det
            gäller vuxna, äldre eller barn är att vi politiker skapar förutsättningar
            för samarbete och samverkan mellan olika verksamheter och myndigheter.
            Glädjan ­ de nog handlar ett av tillkännagivandena i dag om just
            att stärka samarbetet mellan elevhälsa, vård och socialtjänst.
          </note>
          <note>
            Fru talman! Centerpartiet har lagt fram en rad förslag, och jag
            kan konstatera att många av dem helt eller delvis blivit tillstyrkta
            av utskottet. Det första tillkännagivandet som jag vill lyfta
            upp gäller att regeringen ska tillsätta en utredning för att se
            över frågan om evidensbaserade metoder för socialtjänstens barnutredningar.
          </note>
          <note>
            Socialtjänsten hanterar som sagt en mängd viktiga utredningar,
            som ofta har avgörande påverkan på barns liv. Det kan handla om
            allt från vårdnadsfrågor till omhändertagandemål. Att utredningen
            är saklig och välgjord är därför av största vikt, och för att
            utredningen ska vara saklig, rättssäker och välgjord måste den
            som utreder ha den kompetens som krävs för att kunna göra en rättvis
            bedömning utifrån barnets situation.
          </note>
          <note>
            En utredare som genomför ett barnsamtal i ett brottmål har vanligen
            särskild kompetens för det. Ett liknande krav på särskild kompetens
            borde gälla även för den som utreder och genomför barnsamtal exempelvis
            i ett vårdnadsmål eller i ett ärende enligt socialtjänstlagen.
          </note>
          <note>
            Det här är frågor som vi i Centerpartiet har lyft fram och drivit
            under lång tid. Jag kan glatt konstatera att vi i dag har fått
            bifall till dem.
          </note>
          <note>
            En annan viktig fråga som vi också har ett tillkännagivande om
            handlar om att vi vill att orosanmälningar ska bli sökbara.
          </note>
          <note>
            Man kan kanske fundera lite över varför det skulle vara så viktigt.
            Det handlar om att om en orosanmälan görs men inte blir utredd
            är den heller inte sökbar efter ett tag. Vi vill att en orosanmälan,
            oavsett om den leder till utredning eller inte, ska vara sökbar
            även i framtiden för att man ska kunna få en helhetsbild av vad
            barnet faktiskt har upplevt. Därför är den delen väldigt viktig.
          </note>
          <note>
            Ett tredje tillkännagivande som jag vill lyfta fram handlar om
            samarbetet mellan vården, elevhälsan och socialtjänsten. Som jag
            inledde med att säga är det samarbetet väldigt viktigt för att
            vi ska kunna ha en sammanhållen kedja för framför allt barn. Det
            kan inte nog betonas. Hinder som i dag försvårar sådana samarbeten
            och informationsutbyten måste ses över till förmån för lagstiftning
            och riktlinjer som främjar samverkan för barnets bästa.
          </note>
          <note>
            Avslutningsvis, fru talman, vill jag lyfta fram ett fjärde tillkännagivande,
            som handlar om översyn av anhörigstöd.
          </note>
          <note>
            Vi har många anhörigstödjare i Sverige som drar ett enormt tungt
            lass genom att varje dag vårda och stötta sina anhöriga. Vi kan
            konstatera att det finns ett tillkännagivande på detta område,
            vilket är glädjande. Men vi i Centerpartiet skulle vilja ta ytterligare
            ett steg och ge våra socialtjänster och myndigheter, bland annat
            Försäkringskassan, fler verktyg för att säkerställa ett jämlikt
            anhörigstöd i hela landet. Därför yrkar jag bifall till reservation
            22.
          </note>
          <note>
            Anf. 116 MATS WIKING (S) replik:
          </note>
          <note>
            Fru talman! Ledamoten Sofia Nilsson höll ett spännande anförande.
          </note>
          <note>
            Jag vill bara göra ett påpekande om det här med sökbara orosanmälningar.
            Jag hoppas att ledamoten Nilsson känner till att det pågår en
            utredning om det som alldeles snart är färdig, ska ut på remiss
            och kommer att presenteras i en snar framtid. Det är ett exempel.
          </note>
          <note>
            Jag tänker också på tillkännagivandet om evidensbaserade metoder.
            Just det har regeringen avsatt medel till under tre fyra år –
            evidensbaserade behandlingsmetoder och evidensbaserade utredningsmetoder.
            Det är alltså något som vi redan är igång med och jobbar med ganska
            hårt, plus att vi presenterar utredningen om orosanmälningar i
            en nära framtid.
          </note>
          <note>
            Jag hoppas att ledamoten Nilsson känner till det.
          </note>
          <note>
            Anf. 117 SOFIA NILSSON (C) replik:
          </note>
          <note>
            Fru talman! Jag tackar ledamoten Wiking för att han upplyser
            om detta, men det är absolut något som jag har stor kännedom om.
          </note>
          <note>
            Anledningen till att vi lägger fram detta nu är att vi får signaler
            från våra socialtjänster att det som vi har gjort hittills inte
            har räckt. Nu vill vi peka på att det här är så pass viktiga frågor
            att vi vill pusha på ännu lite till.
          </note>
          <note>
            Att göra orosanmälningar som inte har blivit utredda sökbara
            kan faktiskt förstärka bilden när ett barn väl kommer till utredning,
            till exempel i ett brottmål. Då behöver man kunna stärka bilden
            av att det här är något som har pågått under längre tid så att
            vi står på barnets sida och ser till att det är barnets rätt som
            är i fokus och att barnet kan få den upprättelse som så väl behövs.
          </note>
          <note>
            I just den delen är det här alltså en extra knuff i rätt riktning
            för att ytterligare stärka barnperspektivet i socialtjänsten.
          </note>
          <note>
            Anf. 118 MATS WIKING (S) replik:
          </note>
          <note>
            Fru talman! Jag tar upp frågan också för att poängtera för dem
            som eventuellt tittar på debatten att det faktiskt görs saker
            från regeringens sida. Vi springer ganska ofta på samma boll.
            Men det är givetvis intressant med ett tillkännagivande, och det
            är en intressant fråga hur vi ska hantera det utifrån att det
            inom en snar framtid kommer ett förslag om sökbara oros ­ anmälningar.
          </note>
          <note>
            Jag håller med ledamoten om att det här är oerhört viktigt. Om
            socialtjänsten får tre fyra anmälningar om ett barn eller en familj
            är det jätteviktigt att man inte bara tittar på den senaste anmälan,
            som man har gjort förut. Man har satt in den i slaskpärmen, som
            man säger på socialtjänsten.
          </note>
          <note>
            Det är en jätteviktig fråga som ledamoten Nilsson lyfter fram.
            Men kan ledamoten Nilsson också se att man faktiskt har jobbat
            ganska länge med den här frågan i regeringen?
          </note>
          <note>
            Anf. 119 SOFIA NILSSON (C) replik:
          </note>
          <note>
            Fru talman! Om regeringen har jobbat med detta väldigt länge
            kommer vi återigen till frågan som ledamoten Waltersson Grönvall
            ställde: Varför har man inte kommit till skott och infört detta
            redan nu?
          </note>
          <note>
            Det är den signalen vi vill skicka, för det är precis den signalen
            som vi i vår tur får från socialtjänsten – att det här behöver
            genomföras så fort det bara går. Att sitta och utreda och vänta
            på saker duger inte, utan nu behöver vi se till att få handling
            i detta.
          </note>
          <note>
            Det är samma sak när det gäller metodstödet. Där spretar det
            alldeles för mycket ute i socialtjänsterna i dag. Ett metodstöd
            är efterlängtat. Det är det som gör att vi kan både höja attraktiviteten
            för yrket och stärka rättssäkerheten – och, återigen, stå på barnets
            sida och se till att barnets bästa kommer i fokus.
          </note>
          <note>
            Det här handlar ju om utredningar som många gånger är livsavgörande.
            Det är därför det är så extremt viktigt att vi faktiskt har ett
            utarbetat metodstöd som är likvärdigt över landet och som utredarna
            kan känna trygghet i att använda så att det blir klarhet i de
            framtida åtgärder som ska vidtas.
          </note>
          <note>
            Det här är alltså frågor som är otroligt viktiga. Vi vill verkligen
            betona att vi måste få de här delarna på plats tillsammans med
            en rad andra delar, till exempel barnets bästa som ett eget rekvisit.
          </note>
          <note>
            Anf. 120 MAJ KARLSSON (V):
          </note>
          <note>
            Fru talman! Att leva i ekonomisk utsatthet är att leva under
            konstant stress. Allt i livet handlar om att förhålla sig till
            avsaknaden av tillräckligt med resurser, att alltid hantera att
            pengarna inte räcker till.
          </note>
          <note>
            De som sett det här på nära håll vet att det är en sällan skådad
            kamp och att de som tvingas leva under dessa förhållanden i sanning
            är riktiga krigare.
          </note>
          <note>
            Varje dag startas och avslutas med att finna vägar för att få
            livet att gå ihop. Det är inte det omtalade livspusslet med hämtning
            och lämning och hur städningen ska bli av mellan jobb och fritid.
            Nej, här handlar det om att få mat på bordet, vilken räkning som
            möjligtvis skulle gå att välja bort och vilket inkassobolag det
            är lättast att vädja till. Här handlar det om kampen med att barnen
            eftersom de inte slutar växa och årstiderna växlar alltid är i
            behov av nya kläder.
          </note>
          <note>
            Ofta är krigaren en ensam mamma. Ofta är munnarna att mätta fler
            än en.
          </note>
          <note>
            För den som är barn handlar fattigdomen om att hantera att den
            man älskar mest, ens förälder, får kämpa för att ge en det man
            behöver. Barn ser allt. De ser föräldern kämpa för att få ihop
            pengar till hyran. De ser förälderns aldrig sinande fantasi för
            att göra den enkla middagen så mycket roligare än den egentligen
            är.
          </note>
          <note>
            Barn som lever i ekonomisk utsatthet lär sig att hantera att
            det inte alltid finns mat, att de inte kan följa med kompisar
            på bio, att en inbjudan till en kompis kalas är förenad med skuld
            för att de vet vad det innebär för föräldern.
          </note>
          <note>
            Att leva i ekonomisk utsatthet innebär att du som barn hittar
            strategier för att bemöta skolans personals ifrågasättande av
            att du har fel kläder för det givna tillfället. Du gillar helt
            enkelt inte att gå i gummistövlar. Du blir så himla lätt varm
            att det passar dig bättre med höstjacka på vintern. Du glömde
            matsäcken hemma, och nu har du ingen nyckel för att komma in och
            hämta den.
          </note>
          <note>
            Som barn lär du dig att måla upp en fantastisk historia om utflykten
            till sjön när de andra berättar om resan till Spanien efter sommarlovet.
            Eller så säger du helt enkelt ingenting alls. För som barn i en
            ekonomiskt utsatt familj gör du allt du kan för att inte visa
            dina egna behov. Du gör allt i din makt för att ge din familj
            den kärlek och den lojalitet du vet att de förtjänar.
          </note>
          <note>
            Fattigdom eller ekonomisk utsatthet är inte ett val. Det är en
            exkludering från majoritetssamhället. Det är ett politiskt ställningstagande
            om att vissa människor ska få åtnjuta samhällets resurser medan
            andra inte ska det. Det är exkludering från utbildning, från arbetsmarknaden,
            från våra sociala skyddsnät. Det är ett fråntagande av rätten
            att vara sjuk eller hamna i en livskris. Det är inget val. Det
            är en riktigt orättvis fördelning – en orättvisa som slår extremt
            hårt mot över 186 000 barn i Sverige.
          </note>
          <note>
            Herr talman! Jag måste säga att vi i socialutskottet är ganska
            bra på att samarbeta. Vi har tillsammans gjort stora framsteg
            under den här mandatperioden. Vi har fått igenom en statlig assistans.
            Vi arbetar för att LVU ska bli en rättighetslagstiftning, och
            ett helt enat utskott har bestämt sig för att Statens institutionsstyrelse
            ska ge rätt hjälp. Och vi arbetar på allvar med frågan om mäns
            våld mot kvinnor. Jag tycker att detta är fantastiskt.
          </note>
          <note>
            Men det finns ett område där vi ligger kraftigt efter, och det
            är barn som lever i fattigdom. Troligtvis, herr talman, beror
            det på att det handlar om klass.
          </note>
          <note>
            Att barn är ekonomiskt utsatta beror på att deras föräldrar är
            det. Därför behövs det en politik som gör upp med ojämlikheten
            i samhället och skapar en ekonomi som funkar för alla, inte bara
            för de rikaste. Det krävs satsningar på bland annat fler jobb,
            rätt till arbete på heltid och en fungerande sjukförsäkring och
            bättre arbetslöshetsförsäkring.
          </note>
          <note>
            Men det krävs även riktade politiska satsningar som sätter barnets
            bästa i centrum. Vi i Vänsterpartiet menar att arbetet mot barns
            ekonomiska utsatthet måste få ordentlig fart, och därför vill
            vi att regeringen ska tillsätta en nationell handlingsplan för
            hur barns ekonomiska utsatthet ska motarbetas.
          </note>
          <note>
            Herr talman! De senaste veckorna har mäns våld mot kvinnor och
            våld i nära relationer varit en mycket het fråga. Även om vi vet
            att mäns våld mot kvinnor förekommer i alla samhällsklasser drabbar
            det olika beroende på vår ekonomiska eller sociala situation.
            Den som är ekonomiskt utsatt drabbas hårdare av livets nycker
            än den som är ekonomiskt tät.
          </note>
          <note>
            Jag har vid ett tidigare tillfälle lyft att barn som lever i
            en familj med ekonomiskt bistånd inte har någon självständig rätt
            till försörjning. Det finns ingen garanti för att barnet får pengar
            till mat eller tak över huvudet. Om barnets förälder av någon
            anledning förlorar sitt försörjningsstöd är risken stor att barnet
            också står tomhänt.
          </note>
          <note>
            Detsamma gäller om du är en våldsutsatt kvinna. Försörjningsplikten
            medför nämligen att om en person är gift eller sambo med någon
            som har en inkomst anses det att personen kan få sina behov tillgodosedda
            genom denna. Detta kan leda till att den ekonomiskt utsatta hamnar
            i en beroendeställning som förhindrar möjligheten till ett självständigt
            liv. En kvinna som exempelvis flyr från en våldsam relation har
            inte möjlighet att få ekonomiskt bistånd så länge hon fortfarande
            är gift eller anses vara sambo med mannen som har utsatt henne
            för våld.
          </note>
          <note>
            Konsekvenserna av detta är mycket enkla att räkna ut. Det här
            är ett ypperligt tillfälle för mannen att utöva ekonomiskt våld,
            och det är våra lagar som bäddar för den risken. Det finns dock
            en möjlighet att få rätt till ekonomiskt bistånd om den utsatta
            berättar att den är utsatt för våld. Men vi vet alla att detta
            inte är ett litet krav. Det här är i själva verket orimligt.
          </note>
          <note>
            Bedömningarna av ekonomiskt bistånd måste utgå f r ån varje människas
            egna och individuella behov. Därför vill vi i Vänsterpartiet att
            riktlinjerna för ekonomiskt bistånd, inklusive försörjningsplikten,
            ses över i syfte att säkerställa att det alltid görs individuella
            bedömningar. När vi nu för en gångs skull har fått upp frågan
            om mäns våld mot kvinnor på den politiska dagordningen måste vi
            se till att vi inte låter någon grupp bli osynlig. Vi måste se
            till att den lagstiftning vi har inte förstärker risken för att
            det utövas våld.
          </note>
          <note>
            Vi står givetvis bakom alla våra reservationer, men vi väljer
            i dag att yrka bifall till reservation 35.
          </note>
          <note>
            Anf. 121 JUNO BLOM (L):
          </note>
          <note>
            Herr talman! Sverige ska vara möjligheternas land för alla, inte
            bara för alla barn som redan nu växer upp under goda förhållanden.
            Väldigt många av de allra mest sköra och utsatta barnen far extremt
            illa, trots att det är dessa barn staten måste skydda.
          </note>
          <note>
            Larmrapport efter larmrapport kommer. Det gör mig riktigt förbannad
            och ökar min drivkraft. Varför kommer alla dessa larmrapporter
            från medierna och inte från de myndigheter som har ansvaret? Jag
            uppskattar att våra fria medier gör denna viktiga bevakning, men
            jag skulle uppskatta om staten var lika pådrivande för att upptäcka
            missförhållanden och om regeringen tog detta på betydligt större
            allvar.
          </note>
          <note>
            I höstas rapporterade SVT om hur det såg ut för många utsatta
            barn som placerats enligt LVU på olika hem för vård och boende
            runt omkring i landet. SVT:s rapportering visade att barn som
            socialtjänsten av olika skäl placerat led fruktansvärt och utsattes
            för allvarliga missförhållanden. Detta var barn som placerats
            för att de utsatts av vårdnadshavare i hemmet eller som led av
            psykisk ohälsa, men det handlade även om barn som hamnat i missbruk
            eller begynnande kriminalitet. Det var barn som var i stort behov
            av att komma till en plats där de kunde få skydd, stöd, vård och
            möjligheter till nya livschanser men som i stället utsattes för
            fruktansvärda övergrepp.
          </note>
          <note>
            Herr talman! I veckan rapporterade SVT återigen att utsatta barn
            och unga mötts av personal på HVB som exempelvis varit drogpåverkade
            eller hårdhänta eller som trakasserat barnen sexuellt eller använt
            sig av otillåtna tvångsåtgärder. Det rörde sig om 50 HVB-hem med
            dokumenterade missförhållanden som av kommuner i landet fått fortsatt
            förtroende och ansvar för utsatta barn och unga och dit 200 miljoner
            av skattebetalarnas pengar betalats ut under året.
          </note>
          <note>
            I rapporteringen kan vi höra om barn som berättar hur de kom
            därifrån trasigare än när de kom dit. De berättar om hur personal
            tvingar pojkar att ta på sig utrustning och slåss, hur de stoppas
            från att gå i skolan som bestraffning och hur de skälls ut för
            att de berättat om missförhållanden. Små barn i åtta till tolv
            års ålder tvingas ned på marken och blir fasthållna med ett knä
            i ryggen. Bakom denna rapportering finns så många utsatta och
            svikna barn.
          </note>
          <note>
            Herr talman! SVT rapporterade under våren även om förhållanden
            på statens låsta institutionsboenden. Även här kunde vi konstatera
            att när svenska staten tar över ansvaret för redan utsatta flickor,
            i många fall de yngsta med ett autismspektrumtillstånd, drabbas
            de av hot, misshandel och sexuella övergrepp. Detta är ett fullkomligt
            misslyckande och helt ovärdigt Sverige.
          </note>
          <note>
            Att kommunerna, SKR och Inspektionen för vård och omsorg hänvisar
            till varandra och till att man vill ge boendena nya chanser duger
            inte. Ansvarsfrågan måste redas ut. Missförhållanden måste omedelbart
            åtgärdas. Annars måste det få tydliga konsekvenser. Jag kommer
            inte att ge mig förrän barn som lever i denna utsatthet får det
            stöd de har rätt till.
          </note>
          <note>
            Herr talman! Därför kräver Liberalerna en fullständig kraftsamling.
            Vi har sett till att regeringen nu tar fram en strategi för att
            bekämpa våld mot barn. Det är en bra början. Men jag vill lyfta
            fram tre reformer som måste börja genomföras här och nu.
          </note>
          <note>
            För det första: Inrätta en haverikommission för omhändertagna
            barn ! Liberalerna har tidigare krävt att en haverikommission
            omedelbart ska tillsättas. Vi har inte fått stöd för detta – ännu.
            Dock har vi tillsammans i utskottet krävt att regeringen ska återkomma
            med en plan för hur man ska hantera dessa missförhållanden.
          </note>
          <note>
            Jag uppskattar verkligen vårt gemensamma arbete i utskottet,
            som är konstruktivt på så många punkter. Men jag och Liberalerna
            står fast vid vårt krav. Det krävs kraftfullare åtgärder. En haverikommission
            måste till. Vi vill veta. Varenda sten ska vändas på. Vartenda
            utsatt barn ska veta att de har vårt fulla stöd. Det är först
            när vi lägger alla kort på bordet som bilden kommer att träda
            fram av hur allvarlig situationen är.
          </note>
          <note>
            Det krävs en vilja att se sanningen i vitögat för att kunna vidta
            de åtgärder som krävs. Jag vill att alla barn och unga ska veta
            att Sveriges folkvalda riksdag står på er sida och att en haverikommission
            om situationen på Sis- och HVB-hem kommer att tillsättas.
          </note>
          <note>
            För det andra: HVB-hem med kraftiga missförhållanden ska stängas.
          </note>
          <note>
            Liberalerna vill se tydligare krav på mål och uppföljning när
            det gäller vilken vård som ska ges tvångsomhändertagna barn och
            att missförhållandena vid boendena ska leda till skarpare konsekvenser.
            Parallellt med att vi kräver statlig finansiering av tvångsomhändertaganden
            bör även kraven på HVB-boenden öka. Boenden med kraftiga missförhållanden
            ska stäng ­ as permanent, och boenden som uppvisar missförhållanden
            ska förlora sitt tillstånd. Alla boendeformer vid ett omhändertagande
            ska ha hög kvalitet. Uppföljningen vid placeringar måste bli bättre.
            Inget barn ska bli utsatt i kommunens eller statens vård. Uppföljning
            av samhällsvård ska ske kontinuerligt, och samverkan med hälso-
            och sjukvården måste stärkas.
          </note>
          <note>
            För det tredje: Bristerna i förslaget till ny socialtjänstlag
            måste åtgärdas. Den nya socialtjänstlagen måste bli mycket bättre
            och på riktigt ta utgångspunkt i vad som är det bästa för barnet.
          </note>
          <note>
            LVU måste reformeras och ha tydliga mål och riktlinjer. Socialtjänsten
            måste få möjlighet till längre uppföljning i barnärenden efter
            avslutad placering, och socialsekreterarens viktiga arbete måste
            ges betydligt bättre förutsättningar.
          </note>
          <note>
            Lagen måste innehålla en tydlig förväntan på att socialtjänsten
            ska stöt ­ ta barnens skolgång. Placerade barn ska lyckas i skolan.
            Det kommer på riktigt att ge livschanser. Barn i behov av LSS
            ska få tillgång till en livs ­ avgörande rättighetslagstiftning
            och inte, som i dag, låsas in på institutio ­ ner, vilket sker
            i alldeles för många fall.
          </note>
          <note>
            Herr talman! Barn är ingens ägodel, men de är allas ansvar, inte
            minst vårt ansvar här i kammaren.
          </note>
          <note>
            Jag kommer aldrig att ge mig förrän Sverige blir möjligheternas
            land för alla barn. Ledamoten Wiking sa tidigare i ett replikskifte
            med ledamoten Camilla Waltersson Grönvall att det är komplext
            att utreda de här fallen. Och det är komplext att utreda de här
            fallen, men det absolut mest komplexa är ju för barn att växa
            upp i miljöer där det finns en rädsla från ansvariga politiker
            att fullt ut ställa sig på barnens sida.
          </note>
          <note>
            I de förslag som nu kommer från den utredning som lämnats av
            regeringen när det gäller att stärka barnrättsperspektivet har
            man inte vågat göra dessa ställningstaganden. Vad gäller när tvångsvården
            ska upphöra anger man som skäl att det skulle vara rättsosäkert
            utifrån vårdnadshavarnas perspektiv. Men den lagstiftning som
            finns i dag är ju totalt rättsosäker utifrån de utsatta barnens
            perspektiv. Att använda sig av flyttförbud som en åtgärd är en
            kortsiktig och allt annat än stabil lösning från vår sida.
          </note>
          <note>
            Så länge vi känner och tycker att det är mer komplext för oss
            som står här eller för dem som jobbar med de här frågorna än vad
            det är för alla de barn som jag har mött som lider så fruktansvärt
            mycket, då blir det inte bättre än så här.
          </note>
          <note>
            Det viktigaste är att vi har modet att ifrågasätta föräldrarätten
            och stå på barnens sida.
          </note>
          <note>
            Anf. 122 NICKLAS ATTEFJORD (MP):
          </note>
          <note>
            Herr talman! Om barn kunde välja sina föräldrar skulle de kanske
            inte välja föräldrar med missbruks- och beroendeproblem eller
            en pappa som slår . E ller varför välja en ensamstående mamma
            som aldrig är hemma därför att hon har två jobb som tillsammans
            ändå inte täcker utgifterna? Om vi tänker efter har vi ju byggt
            ett samhälle som i allt högre grad utgår från att barn faktiskt
            borde få välja sina föräldrar.
          </note>
          <note>
            En ny studie från Handelshögskolan i Göteborg visar att ojämlikhet
            förs över mellan generationer i större utsträckning än vad man
            tidigare trott. En av slutsatserna är att ojämlikheten och lite
            förenklat livschanserna till alltför stor del avgörs av vilken
            familj du föds in i i stället för av individens egna ansträngningar.
          </note>
          <note>
            Herr talman! Vi kan ta kardinalfelet som många barn gör i den
            här staden, Stockholm, att inte välja föräldrar som ställer dem
            i kö till rätt friskola redan vid födseln – bara en sådan sak.
          </note>
          <note>
            Socialtjänstlagen är tänkt att ge människor ekonomisk och social
            trygghet, jämlika levnadsvillkor och aktivt deltagande i samhällslivet.
            Det är klart att socialtjänstlagen inte ensam kan kompensera för
            ett samhälle som skapar ökade klyftor eller en ökad ojämlikhet,
            eller för den delen för ett samhälle där barn inte kan välja sina
            föräldrar. Men önskvärt vore ju att socialtjänstlagen, eller snarare
            tillämpningen av den, på ett tydligare sätt kunde bidra till att
            fattigdom och bidragsberoende inte gick i arv.
          </note>
          <note>
            De breda systemen vid sjukdom och arbetslöshet måste omfatta
            fler så att färre hamnar utanför och till sist tvingas bli beroende
            av försörjningsstöd. Detta och en skola som klarar sitt kompensatoriska
            uppdrag behövs för att vända den här utvecklingen. Men när väl
            socialtjänsten träder in måste den göra allt för att stärka barns
            möjligheter att bli vuxna med egen försörjning, bli självständiga
            och fritt kunna välja den framtid som de själva vill ha. Det är
            ingen naturlag att ojämlikhet ska gå i arv. Barn ska inte straffas
            för att de inte kan välja sina föräldrar.
          </note>
          <note>
            Herr talman! För lite mer än ett och ett halvt år sedan påträffades
            Esmeralda, också känd som Lilla hjärtat, vanvårdad till döds av
            sina för ­ äldrar. Det var ett otroligt tragiskt fall som fick
            mig och många med mig att ställa oss frågor kring barns rättigheter
            i Sverige, inte minst hur det som skedde kunde ske trots att vi
            i Sverige värderar barns rättigheter så högt.
          </note>
          <note>
            Regeringen agerade och tillsatte en utredare som redan har presenterat
            en här i dag debatterad utredning. Utredningen är i denna stund
            ute på remiss och presenterar en rad förslag för att stärka principen
            om barnets bästa. Bland det som föreslås är att barnets bästa
            ska beaktas i större utsträckning vid en omprövning av LVU och
            att socialnämnderna blir skyl ­ diga att följa upp barns situation
            när tvångsvården har upphört – viktiga förslag.
          </note>
          <note>
            Utredaren föreslår dock inte att barnets bästa förs in som ett
            eget rekvisit i lagstiftningen. Detta är något som många barnrättsorganisationer
            har föreslagit, och det är även något som vi i Miljöpartiet är
            öppna för, inte minst utifrån att Sverige har ratificerat och
            gjort barnkonventionen till lag. Därför kommer jag, herr talman,
            att med stort intresse ta del av remissvaren som ska vara inne
            senast den 11 juni, det vill säga i morgon. När jag har fått möjlighet
            att ta del av dessa svar är jag i alla fall öppen för att värdera
            frågan om hur vi ska agera framgent.
          </note>
          <note>
            Herr talman! Jag vill också passa på att nämna några andra saker.
          </note>
          <note>
            Coronapandemin har ju på ett sätt fått oss alla människor i det
            här landet, i Europa och runt om i världen att känna på hur det
            är när våra mänskliga fri- och rättigheter begränsas. Nu har väl
            kanske inte Sverige infört de mest drakoniska restriktionerna
            kopplade till corona, men runt om i Europa har människor mer eller
            mindre suttit i husarrest.
          </note>
          <note>
            När staten tar på sig ett ansvar för att begränsa och i vissa
            fall inskränka våra mänskliga rättigheter tar man på sig ett stort
            ansvar. Många av de frågor som är uppe för debatt i dag handlar
            ju om när vi som lagstiftare begränsar inte minst barns rättigheter,
            till exempel deras fria rörlighet. Därför ligger det ett stort
            ansvar på oss, när vi fråntar barn rättigheten att röra sig fritt,
            att se till att det görs med största aktsamhet så att vi aldrig
            kränker barnens rättigheter när de är under vårt beskydd.
          </note>
          <note>
            Jag är mycket stolt över att det finns en enighet om detta i
            utskottet och att vi har kunnat enas om att utveckla och förbättra
            dessa delar.
          </note>
          <note>
            Jag står bakom våra reservationer men yrkar för tids vinning
            bifall en ­ dast till reservation 7.
          </note>
          <note>
            Anf. 123 CAMILLA WALTERSSON GRÖNVALL (M) replik:
          </note>
          <note>
            Herr talman! Det var länge sedan jag blev så glad som när jag
            nu hör att det finns en öppning hos ett av de två regeringspartierna
            för att på riktigt börja närma sig barnets bästa som eget rekvisit.
            Jag tyckte mig märka att det fanns en öppning även i diskussionerna
            i den så kallade Lilla hjärtat-gruppen, och därför blev jag lite
            besviken när vi väl hamnade i utskottet och jag konstaterade att
            Miljöpartiet reserverade sig mot att gå vidare med en kvalificerad
            utredare för att vi ska kunna få fram ett lagförslag med barnets
            bästa som eget rekvisit.
          </note>
          <note>
            Herr talman! Jag måste be ledamoten Attefjord att utveckla. Ser
            vi faktiskt en vändning här? Om vi får ett förslag i socialutskottets
            regi och om barnrättsorganisationerna anser att regeringens förslag
            inte är tillräckligt, kommer Miljöpartiet då att ställa sig bakom
            oss övriga sex partier? Det vore i så fall en mycket välkommen
            vändning.
          </note>
          <note>
            Anf. 124 NICKLAS ATTEFJORD (MP) replik:
          </note>
          <note>
            Herr talman! Jag tackar ledamoten Waltersson Grönvall för frågan.
          </note>
          <note>
            Hur Miljöpartiet står i denna fråga har nog länge varit tydligt.
            I politiken brukar vi säga att man ska skilja på sak och person.
            När det gäller reservationen i utskottet är frågan om barnets
            rätt som eget rekvisit en sak. En annan är hur majoriteten i utskottet
            har valt att föra frågan framåt. Såvitt jag vet har riksdagen
            aldrig tidigare utrett lagar, utan utredningsmakten ligger enligt
            konstitutionen hos regeringen. Det är anledningen till att jag
            agerade som jag gjorde i utskottet. Det är inte sakfrågan utan
            processfrågan som väcker frågor.
          </note>
          <note>
            Riksdagen ska uppdra åt regeringen att tillsätta utredare, och
            det ska resurssättas på ett adekvat sätt.
          </note>
          <note>
            Anf. 125 CAMILLA WALTERSSON GRÖNVALL (M) replik:
          </note>
          <note>
            Herr talman! Nu blev det ännu mer intressant. Ledamoten Attefjord
            är säkert väl medveten om att vi i socialutskottet inväntade regeringens
            utredning innan vi gick vidare med en egen utredare eftersom vi
            ansåg oss tvungna till det. Det blir lite förvirrande om man som
            parti tycker att det är rimligt att utreda barnets bästa som eget
            rekvisit men sitter i en regering som inte gör det trots att samma
            regering vet att sex, och nu kanske sju, partier står bakom detta.
          </note>
          <note>
            Kan ledamoten Attefjord beskriva hur det hade varit rimligt för
            en majoritet av minst sex partier i Sveriges riksdag att agera
            när vi har en regering som inte lyssnar och som under sex år inte
            har tyckt att frågan är viktig? Jag anser att vi har sex förlorade
            år för utsatta barn på grund av de ministrar som varit ansvariga
            för frågan.
          </note>
          <note>
            Nu har vi en kraftfull majoritet i utskottet – som ändå har tyckt
            att det är orimligt att börja utreda innan vi vet vad regeringens
            utredare säger. Men när förslaget väl kom och barnets bästa som
            eget rekvisit saknades måste väl ledamoten Attefjord också ha
            blivit förvånad och besviken.
          </note>
          <note>
            Hur ska vi göra? Ska vi vänta i tre eller sex år till? Vad tycker
            ledamoten Attefjord att det är rimligt att göra? Ska man låta
            barnen vänta ytterligare ett antal år?
          </note>
          <note>
            Anf. 126 NICKLAS ATTEFJORD (MP) replik:
          </note>
          <note>
            Herr talman! Låt mig vara tydlig. Vi har hela tiden sagt att
            vi vill invänta remissvaren. Om de säger att regeringen bör gå
            fram med en lagstiftning med barnets bästa som eget rekvisit bör
            regeringen göra det.
          </note>
          <note>
            Vad som har gjorts tidigare är jag nog inte rätt person att svara
            på efter ­ som jag är ganska ny här. Det är säkert bättre att
            ställa en interpellation eller en skriftlig fråga till ministern
            om det.
          </note>
          <note>
            En utredning som har fått direktiv av regeringen är på plats.
            Utredningsförslaget är skickat på remiss i vanlig ordning, och
            i morgon kan vi ta del av vad remissinstanserna har för synpunkter
            och invändningar. Om alla remissinstanser tycker att utredningsförslaget
            är tillräckligt och att barnets bästa uppnås är vi färdiga. Men
            om de inte tycker det får vi gå vidare. Det är min syn på det.
          </note>
          <note>
            Anf. 127 JUNO BLOM (L) replik:
          </note>
          <note>
            Herr talman! Jag tackar ledamoten Attefjord för anförandet.
          </note>
          <note>
            Jag förstår dig och delar din bild av att det finns en särskild
            ordning för hur lagstiftning tas fram.
          </note>
          <note>
            Men det är viktigt med rätt information. Jag tog såklart kontakt
            med statsrådet om denna utredning innan Lilla hjärtat blev mördad.
            Eftersom Liberalerna är ett samarbetsparti försökte jag på alla
            tänkbara sätt säga att man borde vidta de viktigaste åtgärderna
            inom ramen för denna utredning. Svaret jag fick var att LVU redan
            fanns, men det visste jag ju redan efter ­ som jag har jobbat
            med det under hela min yrkesverksamma tid.
          </note>
          <note>
            När Lilla hjärtat sedan dog så tragiskt – jag är själv från Norrköping
            – tog jag åter kontakt med ansvarigt statsråd. Jag försökte igen
            på alla tänkbara sätt och bad till och med om att få träffa juristerna,
            som menade att detta var omöjligt.
          </note>
          <note>
            Jag vet att det finns ett utrett förslag som inte har fått någon
            större kritik, och det finns olika remissinstanser. Men låt oss
            komma ihåg att jurister sällan är policy makers, utan de berättar
            hur man har gjort tidigare.
          </note>
          <note>
            En oro handlar om Europakonventionen och rätten till familjeliv,
            men LVU inskränker ju rätten till familjeliv. Vi har också infört
            ett barnäktenskapsbrott, vilket i vissa delar balanserar på kanten
            men där vi anser att vi ska vara en progressiv röst.
          </note>
          <note>
            Mot bakgrund av detta är det viktigt att riksdagen tar steget,
            för remissinstanserna har kanske inte alltid full koll. Hur tänker
            ledamoten Attefjord kring det?
          </note>
          <note>
            Anf. 128 NICKLAS ATTEFJORD (MP) replik:
          </note>
          <note>
            Herr talman! Det är väldigt kompetenta organisationer som står
            med på remisslistan. Det finns ett antal kommuner, det finns ett
            antal regioner och SKR är väl också med, även om det kanske inte
            den mest progressiva rörelse vi har.
          </note>
          <note>
            Jag är i alla fall trygg med att de barnrättsorganisationer som
            finns på remisslistan inte kommer att ducka för att skriva det
            som de anser vara vägen till att stärka barns rättigheter i lagstiftningen
            eller i processerna. Det är några av de röster som jag tycker
            är viktigast att lyssna på. Jag vet inte vad man kan säga mer,
            utan jag litar på att de gör sitt jobb som remissinstans.
          </note>
          <note>
            Anf. 129 JUNO BLOM (L) replik:
          </note>
          <note>
            Herr talman! Jag satt själv med i en utredning redan 2012 där
            Nyamko Sabuni hade föreslagit att man skulle införa ett barnäktenskapsbrott.
            Det föreslogs också i det utredningsbetänkande som vi lade fram,
            men då tyckte varken denna kammare eller remissinstanserna att
            det var förenligt. Man ansåg att det var ett för stort steg att
            ta, och man hade olika invändningar. Tidigare var det möjligt
            att ansöka om tillåtelse att gifta sig. Det fanns ett förbud mot
            att gifta sig som barn, men det gick att söka dispens. Man kände
            då att det var ett stort steg att gå från det till att det skulle
            bli kriminaliserat.
          </note>
          <note>
            Nu, några år senare, har vi ett barnäktenskapsbrott på plats.
            Man insåg att många barn var berörda av den lagstiftning som togs
            fram, äktenskapstvång. Man förstod barns utsatta belägenhet och
            hur svårt det är att göra ett tydligt avståndstagande som barn,
            vilket krävs för att kunna bevisa tvångsfaktorn.
          </note>
          <note>
            Vis av erfarenhet i andra frågor som handlar om att utmana menar
            jag att även om vi inte är nöjda är Sverige en progressiv röst.
            Det ska vi vara. Vi ska vara stolta. Andra länder ska titta på
            Sverige och tänka att det är ett föregångsland. Men det krävs
            modiga vuxna för att utmana föräldrarätten.
          </note>
          <note>
            Vi har gjort barnkonventionen till lag och höjer den till skyarna,
            men man måste komma ihåg att svensk lagstiftning har kommit mycket
            längre än barnkonventionen, som är en kompromiss mellan världens
            länder. Men på en punkt är barnkonventionen faktiskt starkare
            än svensk lagstiftning, och det gäller barns rätt att komma till
            tals.
          </note>
          <note>
            Oavsett vad man tycker nu när beslutet har fattats rimmar det
            ganska illa att barn inte skulle få komma till tals i en så viktig
            och avgörande fråga som att en vuxen person har utsatt en och
            skapat tillit. Barnens liv har ju inte satts på paus, utan de
            har skapat ett liv under tiden.
          </note>
          <note>
            Anf. 130 NICKLAS ATTEFJORD (MP) replik:
          </note>
          <note>
            Herr talman! Som sagt jag håller med om mycket av det ledamoten
            säger.
          </note>
          <note>
            Vi kan backa till jämförelsen med barnäktenskap, som såklart
            är en viktig fråga. Jag tycker att det är jättebra att den nya
            lagstiftningen är på plats. Där valde riksdagen dock att gå den
            vanliga vägen. Det gick lite långsammare än vad man hade kunnat
            önska, men det utreddes inte separat i riksdagen. Nu uppfattar
            jag att ledamoten menar att det gjorde det – okej.
          </note>
          <note>
            Den bild jag fått är i alla fall att det inte är den vanliga
            gången utan att regeringen får ett uppdrag att utreda. Om man
            inte är nöjd med förslagen får man skicka tillbaka dem för ny
            beredning – det är så gången behöver vara.
          </note>
          <note>
            Både denna och tidigare svenska regeringar har fått ett antal
            reprimander eller vad man kallar det för att juridiken inte har
            beretts på ett tillräckligt bra sätt. Det här är inte bra, utan
            det behöver beredas ordentligt. Jag håller med om att det finns
            en problematik i att juridiken är lite mer konservativ än politiken,
            men likväl behöver man få med juridiken på tåget.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 14 Internationella adoptioner
          </note>
          <note>
            Socialutskottets betänkande 2020/21:SoU12
          </note>
          <note>
            Internationella adoptioner
          </note>
          <note>
            föredrogs.
          </note>
          <note>
            Anf. 131 YASMINE BLADELIUS (S):
          </note>
          <note>
            Herr talman! Alla barn har samma rättigheter och lika värde.
            Barnets bästa ska beaktas i alla beslut som rör barn.
          </note>
          <note>
            Varje stat ska ta ansvar för och nyttja sina resurser till fullo
            för att uppfylla barns rättigheter. Där det behövs ska stater
            samarbeta internationellt.
          </note>
          <note>
            Barn har rätt till ett eget namn och ett medborgarskap. Barnet
            har rätt, så långt det är möjligt, att få veta vilka dess föräldrar
            är och få deras omvårdnad.
          </note>
          <note>
            Barn har rätt till sin identitet, sitt medborgarskap, sitt namn
            och sina släktförhållanden.
          </note>
          <note>
            Barn ska inte skiljas från sina föräldrar, utom när det är alldeles
            nödvändigt för barnets bästa.
          </note>
          <note>
            Herr talman! Det jag nu har läst upp är ett axplock av artiklar
            i barnkonventionen, som nu också är svensk lag.
          </note>
          <note>
            Sedan en tid tillbaka har vi fått ta del av oerhört allvarliga
            och mycket gripande historier om brister och oegentligheter kring
            internationella adoptioner av barn gjorda under 1900-talets mitt
            och framåt. Det handlar om barn som blivit bortförda från sina
            föräldrar på ett eller annat vis, där det är uppenbart att det
            inte gått till på ett barnrättssäkert eller rättssäkert vis och
            där både de biologiska föräldrarna, barnen och deras föräldrar
            här i Sverige har fallit offer för människor som på ett till synes
            och i många fall organiserat tillvägagångssätt gjort barn till
            handelsvaror på en marknad.
          </note>
          <note>
            Herr talman! Jag kan inte nog understryka hur bedrövligt detta
            är, och det är alldeles omöjligt för mig att förstå vad dessa
            barn och deras föräldrar har gått och går igenom. Men en sak är
            alldeles klar för min del, herr talman: Detta ska inte få förekomma,
            inte i Sverige och inte internationellt.
          </note>
          <note>
            Herr talman! Regelverket kring internationella adoptioner har
            skärpts löpande sedan företeelsen växte fram i mitten av 1900-talet.
            För svensk del kan det framför allt delas in i två faser: före
            och efter 1997, då Sverige ratificerade den så kallade Haagkonventionen.
            Grundläggande i Haagkonventionen är att staterna har ett ansvar
            för att barnets bästa beaktas i varje del av adoptionsprocessen.
          </note>
          <note>
            Konventionen ska också genom vissa garantier mellan de anslutna
            staterna bland annat förhindra bortförande eller handel med barn
            i samband med internationella adoptioner.
          </note>
          <note>
            Aven barnkonventionen ställer krav på att det som bedöms vara
            barnets bästa i första hand – alltid – ska beaktas vid alla åtgärder
            som rör barn.
          </note>
          <note>
            Konventionsstaterna har alltså, herr talman, förbundit sig att
            bland annat vidta alla lämpliga åtgärder för att vid internationell
            adoption säkerställa att placeringen inte leder till otillbörlig
            ekonomisk vinning för de personer som medverkar i denna, att det
            går till på ett barnrättssäkert vis och att barnen inte far illa,
            så även Sverige.
          </note>
          <note>
            År 2005 skärptes regelverket ytterligare i Sverige. Då infördes
            auktorisation i två led, det vill säga att nu prövas även länder,
            del av länder eller adoptionskontakter som adoptionsorganisationerna
            får förmedla barn ge ­ nom. Det ska alltså vara säkrare nu än
            i mitten av 1900-talet. Detta betyder dock inte, herr talman,
            att det inte finns problem i det system som vi har nu.
          </note>
          <note>
            Det internationella adoptionsområdet har genomgått stora förändringar
            under de senaste 10–15 åren. Antalet adoptioner i världen har
            minskat kraftigt. Och samtidigt som antalet adoptioner har minskat
            har adoptionsärendena blivit alltmer komplexa och svårutredda.
          </note>
          <note>
            De barn som blir aktuella för internationell adoption har ofta
            större omsorgsbehov. Utvecklingen med färre adoptioner innebär
            naturligtvis att socialnämnderna hanterar adoptionsutredningar
            alltmer sällan, vilket naturligtvis i sin tur leder till svårigheter
            att upprätthålla kompetens inom detta område.
          </note>
          <note>
            Mot bakgrund av detta gav regeringen i februari 2020 Statskontoret
            i uppdrag att se över organiseringen av den internationella adoptionsverksamheten
            i Sverige. Uppdraget innebär att överväga om organiseringen bör
            förändras utifrån ett fokus på hur rättssäkerheten, barnrättsperspektivet
            och kompetensen kan säkerställas.
          </note>
          <note>
            I dag delar kommuner, auktoriserade ideella föreningar och staten
            på ansvaret för internationella adoptioner. Kommuner utreder,
            ideella föreningar förmedlar och staten utövar tillsyn.
          </note>
          <note>
            I sin redovisning av uppdraget säger Statskontoret att nuvarande
            organisering är ändamålsenlig och ger bäst förutsättningar för
            att säkerställa barnrättsperspektivet och rättssäkerheten i den
            internationella adoptions ­ verksamheten. Vidare bedömer Statskontoret
            att internationella adoptioner efter hand har blivit alltmer säkra
            och trygga, både för barnen och för dem som adopterar, men att
            barnrättsperspektivet och rättssäkerheten måste förstärkas ytterligare.
          </note>
          <note>
            Utredningen visar till exempel att vår tillsynsmyndighet för
            internatio ­ nella adoptioner, MFoF, har relevant kompetens för
            sitt uppdrag och att adoptionsförmedlingarna har levt upp till
            de villkor som MFoF har ställt. De gör också bedömningen att förmedlingarna
            har relevant kompetens för att sköta verksamheten på ett sakkunnigt
            och omdömesgillt sätt.
          </note>
          <note>
            Men de påpekar också att förmedlingarnas arbete utifrån barnrättsperspektivet
            och rättssäkerheten kan förbättras ytterligare. De behöver till
            exempel förbättra sitt arbete med granskningar och riskbedömningar
            av samverkansländer och sina administrativa rutiner. Det finns
            också utrymme för MFoF att ytterligare förbättra sitt tillsyns-
            och auktorisationsarbete för att i större utsträckning säkerställa
            barnrättsperspektivet och rättssäkerheten i adoptionsprocessen.
          </note>
          <note>
            Herr talman! Jag vet att regeringen i detta nu ser över Statskontorets
            förslag för att se vilka åtgärder som behöver vidtas. Jag vet
            också att regeringen i sin budgetproposition för 2020 avsatte
            2,5 miljoner kronor i ökat anslag till MFoF och därefter 2 miljoner
            kronor årligen.
          </note>
          <note>
            MFoF fick också i sitt regleringsbrev för 2020 i uppdrag att
            genomföra ett pilotprojekt om individuellt stöd till adopterade
            i samband med ursprungssökning under 2020–2021.
          </note>
          <note>
            Samtidigt anser de nu att det finns flera aspekter av stödet
            för ursprungssökning som faktiskt redan nu behöver ytterligare
            analyseras, förtydligas och utvecklas. Ett sådant exempel är var
            man lämpligen bör bygga och förvalta den speciella kompetens och
            kapacitet som behövs för att kunna lämna effektivt stöd.
          </note>
          <note>
            Socialstyrelsen fick i sitt regleringsbrev för 2021 i uppdrag
            att genomföra en kartläggning och analys av hur hälso- och sjukvården
            och socialtjänsten möter adoptionsspecifika behov hos adopterade.
            De ska också lämna förslag på möjliga utvecklingsinsatser inom
            området för att utveckla kunskap och kompetens i syfte att möta
            adoptionsspecifika behov.
          </note>
          <note>
            Herr talman! Samtidigt pågår för närvarande inom Regeringskansliet
            arbetet med ett direktiv till en utredning av den internationella
            adoptionsverksamheten.
          </note>
          <note>
            Det finns ett stort behov av att få klarhet i hur system och
            processer har fungerat, vilka effekter systemet har haft och vilket
            ansvar staten och andra berörda aktörer har haft. När barn adopteras
            ska det gå till på ett säkert sätt. Varken barnen eller föräldrarna
            förtjänar något sämre.
          </note>
          <note>
            Herr talman! Jag vet att jag har överskridit min talartid, men
            jag tyckte att det var viktigt att poängtera att det pågår många
            och viktiga arbeten inom Regeringskansliet i dessa viktiga frågor.
            Med anledning av det pågående arbetet inom Regeringskansliet yrkar
            jag bifall till reservationen.
          </note>
          <note>
            Anf. 132 NICKLAS ATTEFJORD (MP):
          </note>
          <note>
            Herr talman! Jag vill börja med att rikta ett stort tack till
            alla de personer och alla de organisationer som har fört upp denna
            fråga på den politiska dagordningen och som har jobbat med att
            föra fram både missförhållanden och brott som har begåtts inom
            de internationella adoptionerna. Tack vare er är frågan i dag
            både på regeringens och på riksdagens bord. Ett stort tack för
            ert idoga engagemang i denna fråga!
          </note>
          <note>
            Låt oss heller aldrig glömma att det finns väldigt många offer
            i fråga om detta. Bakom varje brott kopplat till adoption finns
            det många drabbade: adopterade som i dag många gånger har hunnit
            bli vuxna och berövats bilden av sitt ursprung och sin historia,
            föräldrar som har förlorat sina barn – det är svårt att som förälder
            föreställa sig något värre – och adoptivföräldrar som känner sig
            lurade och har blivit förda bakom ljuset.
          </note>
          <note>
            Vid sidan av dessa missförhållanden och brott som har begåtts
            finns det brister i samhällets förmåga att hantera adopterades
            speciella sårbarhet. Adopterade är enligt uppgifter som jag har
            fått överrepresenterade i statistiken för bland annat självmord,
            självmordsförsök, barn- och ungdomspsykiatrin och så vidare. Här
            behövs mer kunskap i olika delar av hela samhället – elevhälsa,
            socialtjänst och hälso- och sjukvård – när det gäller hur man
            kan förebygga och möta dessa behov.
          </note>
          <note>
            Som ett led i att synliggöra just de adopterades unika behov
            och att söka svar har regeringen uppdragit åt MFoF, Myndigheten
            för familjerätt och föräldraskapsstöd, att tillhandahålla individuell
            hjälp och stöd för ursprungssökning och även adoptionsspecifikt
            samtalsstöd för dem som är i behov av det. Det är åtgärder som
            jag tycker är bra och angelägna.
          </note>
          <note>
            Ursprungssökningen består bland annat av hjälp med att hitta
            de biologiska föräldrarna och släktingar och att ge stöd när det
            finns misstankar om oegentligheter i samband med adoptioner. Som
            jag förstår är det ett åttiotal personer som har fått hjälp och
            stöd på detta sätt under 2020. Men jag är övertygad om att denna
            siffra kommer att öka över tid i takt med att fler saker uppdagas
            kring detta.
          </note>
          <note>
            När det gäller de uppmärksammade adoptionerna från Chile känns
            det bra att regeringen har erbjudit den chilenska regeringen att
            vara behjälplig i deras, som jag förstår det, omfattande utredning
            som pågår, på samma sätt som man har varit behjälplig för enskilda
            individer här i Sverige att söka svar.
          </note>
          <note>
            Jag uppfattar också att riksdag och regering delvis varit eniga
            om att vi behöver få igång en utredning. Vi delar bedömningen
            att det finns ett behov av att få klarhet i hur system och processer
            fungerat i de internationella adoptionsverksamheterna liksom att
            få veta vilka effekter som systemet har fått och vilket ansvar
            som både staten och andra aktörer har haft.
          </note>
          <note>
            Det pågår en rad arbeten inom Regeringskansliet, som föregående
            talare utvecklade mer, med att ta fram ett utredningsdirektiv.
            Därför yrkar jag bifall till reservationen i betänkandet, eftersom
            jag anser att vi behöver avvakta det utredningsdirektiv som regeringen
            bereder.
          </note>
          <note>
            Anf. 133 ACKO ANKARBERG JOHANSSON (KD):
          </note>
          <note>
            Herr talman! Socialutskottet har på eget initiativ tagit fram
            det ärende som vi nu debatterar och som kommer att beslutas nästa
            vecka. Förslaget till initiativ kom från Vänsterpartiet, och det
            har samlat en majoritet som gör att vi nu lägger fram det för
            beslut i kammaren.
          </note>
          <note>
            Över 60 000 barn har adopterats sedan 1960-talet. Sverige är
            det land som har den största andelen adopterade barn per capita.
            Det har varit internationella adoptioner från Chile liksom många
            andra länder. Under lång tid fanns det fler önskemål om adoptioner
            än vad som var tillgängligt. Kanske bidrog det till att korruption
            och brottslighet utvecklades. Men oavsett orsakerna till att brottsligheten
            och oegentligheterna uppstod är det av yttersta vikt att vi i
            dag synliggör vad som hände på ett oberoende sätt och att vi drar
            lärdomar, så att det inte händer igen.
          </note>
          <note>
            Det som har hänt har varit oetiskt och olagligt. För den som
            mist sitt barn, för den som rövades bort och för den som tog emot
            ett barn är det nödvändigt att vi går till botten med allt som
            hänt. Det går inte att stryka ett streck över det som varit. Det
            måste fram i ljuset. De adopterade har rätt att få veta. En utredning
            är nödvändig, och den måste ske på rätt sätt.
          </note>
          <note>
            Herr talman! Socialutskottet anser att regeringen måste klargöra
            hur adoptionsförmedlingen har fungerat i Sverige. Vi menar att
            det som ska granskas är adoptioner från 1900-talets mitt och fram
            till i dag utan begränsningar – allt från när det startade och
            fram till det som sker nu. Utskottet menar vidare att regeringen
            snarast måste tillsätta en utredning som klarlägger hur svenska
            myndigheter och adoptionsorganisationer hanterat internationella
            adoptioner.
          </note>
          <note>
            Vi måste veta. Den som utsatts för brott måste få upprättelse.
            Därför är utredning nödvändigt. Pågår dessa oegentligheter fortfarande?
            Vi behöver veta. Vi måste veta vad som har hänt, så att vi kan
            fatta rätt beslut för dagens verksamhet och den framtida adoptionsverksamheten.
          </note>
          <note>
            Herr talman! Kristdemokraterna anser att en utredning måste göras
            oberoende och att det ska vara kunniga experter som används. Det
            är nödvändigt med oberoende om den som utsatts för oegentligheter
            och brottsliga handlingar ska ha förtroende för utredningens resultat.
            Regeringen behöver ge utredningen de resurser som krävs för att
            samla så bred kunskap som möjligt. Kunskap från andra länders
            utredningar, exempelvis Nederländernas, behöver användas.
          </note>
          <note>
            Regeringen har gett beskedet att den kommer att tillsätta en
            utredning och att denna inte kommer att begränsas till enbart
            det som avser Chile – gott så. Men socialutskottets majoritet
            vill med initiativet och det kom ­ mande beslutet slå fast att
            det finns en majoritet, kanske en enig riksdag, som vill att alla
            adoptioner från 1900-talets mitt utreds och att alla berörda länder
            omfattas. Inga begränsningar – allt måste fram i ljuset. Det är
            en styrka att det finns ett brett parlamentariskt stöd för en
            grundlig och oberoende utredning. Nu är det regeringens uppgift
            att möjliggöra en sådan.
          </note>
          <note>
            Herr talman! Vi ratificerade 1997 Haagkonventionen om skydd av
            barn och samarbete vid internationella adoptioner. Precis som
            ledamoten Yasmine Bladelius nämnde har auktorisationsvillkoren
            hemma i Sverige skärpts ett par gånger. Men när jag lyssnar till
            ledamoten Bladelius tänker jag att det är gott och väl att vi
            har gjort mycket men att det inte är möjligt att vara nöjd. Det
            räcker inte med allt vi gjort när vi i dag vet att det inte varit
            i närheten av tillräckligt. Olagligheter, oegentligheter och brottslighet
            har skett, och vi har ännu inte synliggjort det eller tagit ansvar
            för det.
          </note>
          <note>
            Det är uppenbart att vi inte gjort tillräckligt. Olagliga handlingar
            har begåtts när barn adopterats utan att deras biologiska föräldrar,
            deras förstaföräldrar, gett sitt samtycke. Barn har olagligen
            skilts från sina föräldrar. Det är allvarligt.
          </note>
          <note>
            För att kunna bestämma hur vi ska se på adoptionsverksamhet framöver
            måste vi ha en oberoende utredning om det som hänt. Det kommer
            att bli smärtsamt. Men det är redan smärtsamt med allt det vi
            vet från utredningen i Chile om de brottsliga handlingarna där
            och det som utredningen i Nederländerna visat. Det går inte att
            gömma sig. Det är smärtsamt.
          </note>
          <note>
            Jag är glad att vi nu gör denna markering från riksdagen. Ett
            tillkännagivande är till för att både trycka på regeringen och
            markera majoritetens åsikt. Jag yrkar bifall till utskottets förslag.
          </note>
          <note>
            Anf. 134 CAMILLA WALTERSSON GRÖNVALL (M):
          </note>
          <note>
            Herr talman! När man nås av information om den brottsutredning
            som nu pågår i Chile reagerar man väldigt starkt – det gjorde
            i alla fall jag. Att det finns misstankar om att barn förts bort,
            i praktiken kidnappats, och att det är kopplat till misstankar
            om oegentligheter gällande adoptionsverksamhet är så otänkbart
            och förfärligt att det är svårt att greppa. Jag kan bara försöka
            förstå hur de många som har drabbats, som nu är fyllda av obesvarade
            frågor och som mår oerhört dåligt över detta faktiskt känner och
            mår. Men vad jag kan göra är att försöka bidra till att Sverige
            som nation gör allt vi kan för att svara på frågor och ge stöd
            till dem som drabbats när detta behövs.
          </note>
          <note>
            Därför vill jag tacka Vänsterpartiet för ett välkommet och viktigt
            utskottsinitiativ som har gjort att socialutskottet återigen samlat
            sig för att driva på regeringen i en oerhört angelägen fråga.
            Den svenska regeringen måste göra allt för att möta oron och lidandet
            från såväl biologiska föräldrar som adoptivföräldrar, liksom de
            adopterade barnen, och således gå till botten med dessa frågor
            i en utredning.
          </note>
          <note>
            Herr talman! Dagens Nyheter har gjort granskningen Barn till
            varje pris . Min partiordförande reagerade starkt på berättelserna
            om oegentligheter i flera länder som Sverige adopterat från. Ulf
            Kristersson, som har ett omvittnat och starkt engagemang för barn,
            speciellt de utsatta barnen, föreslog en vitbok om de internationella
            adoptionerna, en ordentlig vitbok som går till botten med alla
            misstankar. Han föreslog att man skulle samverka med existerande
            brottsutredningar, som den i Chile. Vanvårdsutredningen kunde
            tjäna som inspiration. Den togs fram på beställning av den dåvarande
            regeringen när svenska fosterbarn i början av 2000-talet vittnade
            om övergrepp och vanvård.
          </note>
          <note>
            Herr talman! Jag tror att jag talar för väldigt många när jag
            säger att kärleken till ett barn är något av det största och starkaste
            man som människa kan känna. Den kärleken går utöver det mesta
            andra i livet och innebär starkare känslor av allt från oro till
            glädje och stolthet. Som vi återkommande får anledning att befästa
            i just socialutskottet går kärlek och föräldraskap långt bortom
            blodsband. Vårt utskott har i alltför stor utsträckning de senaste
            åren fått ägna oss åt föräldraskap som brister och där blodsband
            inte är någon garanti för kärlek, omvårdnad eller trygghet. Inte
            minst hanterar nu utskottet ett omfattande lagstiftningsarbete
            för att barnets bästa ska få ett starkare fokus i svensk lag.
          </note>
          <note>
            Det är dock så att alla inte kan bära eller få barn själva. Genom
            åren har adoptioner varit ett viktigt sätt för barn att få kärleksfulla
            familjer när deras egna biologiska familjer saknats eller av olika
            skäl inte fungerat. Sverige har varit ett land som tagit emot
            barn från stora delar av världen sedan mitten av 1900-talet och
            som kunnat erbjuda dem en framtid i en förhoppningsvis kärleksfull
            familj och en framtid i ett land där alla har möjlighet att fritt
            utbilda sig och genomföra livsdrömmar.
          </note>
          <note>
            Då är det otroligt svårt att hantera misstankar om oegentligheter
            och att barn har förts bort från sina biologiska föräldrar.
          </note>
          <note>
            Herr talman! Återigen har socialutskottet konstruktivt arbetat
            tillsammans för att trycka på regeringen i en oerhört viktig fråga.
            Vi vill snarast se en svensk utredning som går till botten med
            och klarlägger hur svenska myndigheter och adoptionsorganisationer
            hanterat internationella adoptio ­ ner till Sverige från 1900-talets
            mitt och fram till i dag.
          </note>
          <note>
            Jag är glad att utskottet vidgar uppdraget till att utgå från
            alla interna ­ tionella adoptioner. Det ska inte göra någon skillnad
            om du kommer från Chile, Kina, Colombia eller något annat land
            som adoptivbarn till Sverige. Du har rätt att få svar på dina
            frågor och rätt att få stöd.
          </note>
          <note>
            Går man igenom den lagstiftning som gäller slås man ändå av att
            det förhållandevis sent kommit en omfattande lagstiftning och
            kontroll på plats. Ganska länge var adoptioner en oreglerad verksamhet
            utan dagens kontroll och kontakt med andra länder. Chile var till
            exempel en militärdiktatur.
          </note>
          <note>
            Det får mig att tänka på dagens situation för barn födda genom
            surrogatmoderskap. I dag är detta helt oreglerat. Genom att flera
            partier blockerar viktiga förslag om att möjliggöra altruistiskt
            surrogatmoderskap i Sverige undviker vi att dessa barn i framtiden
            ska behöva uppleva samma oro och mående. I dag är detta lika oreglerat
            som adoptionerna var under alltför lång tid.
          </note>
          <note>
            Medan föräldrarna till adopterade barn i dag och sedan många
            år tillbaka till exempel genomgår stenhårda kontroller och intervjuer
            för att bli godkända som adoptivföräldrar kan föräldrar till surrogatbarn
            utan minsta kontroll skaffa barn. Surrogatbarn är för övrigt ett
            förfärligt ord och uttryck i sig – barn kan och ska aldrig vara
            surrogat för något.
          </note>
          <note>
            Är man orolig för att kvinnor hanteras illa eller för att det
            förekommer oegentligheter inom surrogatmoderskap borde man dra
            slutsatser av den debatt vi har i dag. Barnlängtande vuxna hittar
            sätt att få barn utan att svensk lagstiftning följer med. Det
            borde inte vara så. Till exempel borde ett socialutskott som i
            så många andra sammanhang arbetar med barnets bästa för ögonen
            åtminstone för barnens skull se att vi behöver göra något.
          </note>
          <note>
            Antalet barn i svenska förskolor och skolor – i det svenska samhället
            – som kommit till världen genom surrogatmoderskap eller värdmoderskap,
            som för övrigt är ett mycket vackrare ord, ökar stadigt. Det finns
            en lång rad frågor kopplade till detta som vi inte längre kan
            blunda för. Vi har ett ansvar också gentemot dessa barn.
          </note>
          <note>
            Herr talman! Det går inte att tillräckligt väl understryka hur
            viktigt det är att den person som regeringen tillsätter för detta
            oerhört viktiga uppdrag står självständig och oförvitlig. De resurser
            som tillförs måste vara tillräckliga, och det är klokt att ta
            till sig kompetens och kunskap från länder som påbörjat denna
            resa.
          </note>
          <note>
            Inte minst ska alla de i dag vuxna människor som adopterats till
            vårt land kunna känna att de kan lita på att utredningen och den
            som är ansvarig för densamma kommer att göra sitt allra yttersta
            för att klarlägga hur svenska myndigheter och adoptionsorganisationer
            hanterat internationella adoptioner till Sverige från mitten av
            1900-talet till i dag. Varje sten ska lyftas på. Varje dokument
            ska läsas och granskas, hur smärtsamt det än kommer att vara.
          </note>
          <note>
            Anf. 135 LINDA LINDBERG (SD):
          </note>
          <note>
            Herr talman! Jag vill börja med att yrka bifall till utskottets
            förslag.
          </note>
          <note>
            Jag har i en tidigare fråga, ställd till ministern 2019, framfört
            min oro över situationen när det gäller de internationella adoptionerna,
            främst de m från Chile. I den brottsutredning som Chile har gjort
            kan vi notera över 600 barn som har koppling till och berör Sverige.
            Det har framkommit hårresande berättelser, bland annat om barn
            som kidnappats på sjukhus redan direkt efter födseln.
          </note>
          <note>
            Nu följer några delar som är fritt översatta från den chilenska
            utredningen, som konstaterar följande:
          </note>
          <note>
             Det är ett faktum att hundratals barn togs från sina föräldrar
            för att ges bort för adoption, främst utomlands.
          </note>
          <note>
             Ingen ifrågasatte det faktum att barn försvann vid födseln.
          </note>
          <note>
             Det fanns brister inom sjukvården, brist på optimal födelseregistrering
            och närvaro av grupper som agerade i samordning för att bortföra
            minderåriga, särskilt i fall med utsatta kvinnor.
          </note>
          <note>
             Tillvägagångssätten var olika, men mest återkommande var metoden
            att få modern att tro att barnet hade dött. På så vis säkerställde
            man att inga efterföljande krav kom, eftersom föräldern var övertygad
            om att det handlade om ett oåterkalleligt faktum.
          </note>
          <note>
             Bedrägeriet omfattade ett flertal individer, som sjukvårdspersonal
            och medicinsk personal, samt civilregistret och samordnade organisationer
            som agerade tillsammans utanför sjukhusbyggnaderna för att därefter
            leverera de stulna minderåriga till de familjer som skulle bli
            barnens framtida föräldrar. På så vis deltog offentliga organisationer
            och privata enheter gemensamt i detta förfarande.
          </note>
          <note>
            Utifrån utredningen frågade jag socialministern vad regeringen
            avser att göra för att säkerställa att Sverige inte medger adoptioner
            på oriktiga grunder, inte minst utifrån situationen i Chile. Ministern
            framhöll i sitt svar att staten så långt som möjligt måste garantera
            att varje adoption sker på ett lagligt och etiskt sätt.
          </note>
          <note>
            Detta förefaller ju vara en helt grundläggande princip, men ändå
            kan vi nu med facit i hand konstatera att denna grundläggande
            princip har fallerat rejält.
          </note>
          <note>
            Rapporteringen kring adoptioner har fortsatt i medier. I flera
            decennier har internationella adoptioner kantats av oegentligheter.
            Föga har hänt i Sverige, trots att Sverige redan 1997 förband
            sig till Haagkonventionen. Denna skulle i någon mening bli en
            garant för rättssäkra adoptioner.
          </note>
          <note>
            Artikel 21 i FN:s barnkonvention säger: ” Vid adoption ska staten
            säkerställa att största vikt ges till vad som bedöms vara barnets
            bäst a.”
          </note>
          <note>
            Herr talman! Tidningen Dagens Nyheter uppmärksammade i våras
            att den socialdemokratiskt ledda regeringen redan 1997 i regleringsbrev
            önskade att få underlag gällande hur de internationella adoptionerna
            sköttes. Den dåvarande tillsynsmyndigheten, NIA, svarade regeringen
            och beskrev situationen i 17 olika adoptionsländer. Rapporten
            innehöll information om allvarliga missförhållanden i en majoritet
            av länderna, men någon utredning med anledning av det som framkom
            verkar inte ha gjorts.
          </note>
          <note>
            Det har nu gått 24 år sedan den dåvarande regeringen fick rapporten
            från NIA. Det är tre år sedan Chileutredningens första delrapport
            släpptes. Nu står vi här i kammaren med ett förslag från socialutskottet
            till ett tillkännagivande till regeringen om att vi kräver handling.
          </note>
          <note>
            Socialminister Hallengren har visserligen i samband med en senare
            fråga, som jag ställde i april i år, framfört att man avser att
            initiera en utredning till hösten. Majoriteten i utskottet ser
            dock vikten av att vi verkligen visar hur angelägen frågan är
            för oss och hur angeläget det är att en utredning nu kommer till
            stånd. Vi har inte möjlighet att vänta fler år.
          </note>
          <note>
            Något som är väldigt angeläget för mig framförs i tillkännagivandet:
            Vi vill främst få till en utredning för att klargöra Sveriges
            ansvar för de adoptioner som förmedlats som enligt Chileutredningen
            bygger på – milt sagt – oegentligheter. Hur såg processen i Sverige
            ut vid den tiden? Det är också viktigt för mig att få veta. Jag
            hoppas att det tas med i den utredning som regeringen initierar
            och att man ser till fler länder. Jag hoppas inte minst att det
            också kommer fram förslag på hur Sverige fortsättningsvis ska
            arbeta för att stärka rättssäkerheten när det kommer till internationella
            adoptioner.
          </note>
          <note>
            Vidare har Sverigedemokraterna i det betänkande som vi nyss behandlade,
            Socialtjänst- och barnfrågor , efterfrågat en utredning som tittar
            på hur vi på ett mer kvalitetssäkert sätt kan finansiera de svenska
            adoptionsverksamheterna. Det var tyvärr inget annat parti som
            noterade vårt yrkan ­ de, men det finns ju chans att ändra på
            det.
          </note>
          <note>
            Faktum är att under de senaste åren har antalet adoptioner sjunkit
            kraftigt. Mellan åren 2008 och 2018 har antalet internationella
            adoptioner minskat med 70 procent, från 610 till 190 enligt statistik
            från MFoF.
          </note>
          <note>
            Minskningen av antalet förmedlade barn påverkar den ekonomiska
            si ­ tuationen för de auktoriserade organisationerna. Det skulle
            kunna innebära att behovet av att förmedla tar större utrymme
            än vad som skulle vara önskvärt, det vill säga att barnets bästa
            blir sekundärt eftersom organisatio ­ nens behov av intäkter för
            överlevnad och för att kunna behålla den kom ­ petens som förväntas
            prioriteras. I dag baseras nämligen delar av bidraget på antal
            förmedlade barn. Det är vår mening att regeringen också ska ut
            ­ reda hur fördelningen av bidrag till adoptionsverksamheter kan
            se ut så att de inte baseras på antal förmedlade barn.
          </note>
          <note>
            Slutligen vill jag passa på att säga att det är oerhört gripande
            historier som jag har tagit del av. Jag kan känna in de funderingar
            och känslor liksom den frustration som de föräldrar som har förlorat
            sina barn, men också de föräldrar som har adopterat i god tro,
            måste ha. Jag förstår också alla de barn som numera är vuxna,
            i min egen ålder, och som söker sin historia. Jag hoppas verkligen,
            innerligen, att den utredning som nu initieras kan ge några svar
            och också tydliggöra vårt, Sveriges, ansvar i detta.
          </note>
          <note>
            Anf. 136 MARTINA JOHANSSON (C):
          </note>
          <note>
            Herr talman! Att bilda familj är någonting som är viktigt för
            många. I dag finns det flera olika sätt att bilda familj. Så var
            det inte tidigare, utan då fanns det ett sätt – en man och en
            kvinna – och så fanns det möjlighet till adoption.
          </note>
          <note>
            Det var många som valde att använda sig av internationella adoptioner
            när man inte kunde få barn på annat sätt. I Sverige sågs det som
            någonting väldigt bra. Man såg det också som en form av hjälp
            till vissa personer, och många av de här barnen har haft en bra
            uppväxt hos sina svenska föräldrar.
          </note>
          <note>
            Men nu vet vi som sagt mer än vad vi visste då. Vi vet att alla
            adoptio ­ ner inte var frivilliga. En del av de här föräldrarna
            blev övertalade att läm ­ na bort sitt barn. Ibland blev de förda
            bakom ljuset när man hävdade att barnet hade avlidit.
          </note>
          <note>
            Jag är dock ganska övertygad om att de svenska familjerna och
            föräldrarna var ovetande om vad som hände. Man såg i stället att
            det här var en möjlighet att bilda familj och också en hjälp till
            personerna.
          </note>
          <note>
            Herr talman! I slutet av 90-talet skrev Sverige under Haagkonventio
            ­ nen. När vi gjorde det blev det en bättre uppföljning och kontroll
            av de inter ­ nationella adoptionerna. Vi fick en nationell myndighet,
            vi fick regelverk och vi fick kontroll och uppföljning. Därefter
            har ytterligare skärpningar gjorts.
          </note>
          <note>
            Frågan kvarstår ändå. Blev allting rätt? Skedde det fortfarande
            oegentligheter efter att vi hade infört de här sakerna? Vi behöver
            säkerställa att det faktiskt blev rätt. Det räcker därför inte
            att utreda vad som skedde fram till slutet av 90-talet.
          </note>
          <note>
            Som min kollega Waltersson Grönvall var inne på för en liten
            stund sedan kan föräldrar i dag använda sig av värdmoderskap för
            att få barn. Jag tycker att det är bra, men det är viktigt att
            vi tillåter ett altruistiskt värdmoderskap i Sverige. Det är också
            viktigt att vi ser till att vi skapar en trygghet för de barn
            som föds med hjälp av värdmoderskap, att vi lär oss av det som
            har hänt tidigare, för om vi inte jobbar med den frågan finns
            risken att det kommer att hända igen. Här behöver regeringen ta
            steg framåt.
          </note>
          <note>
            Vi står här i dag därför att vi vet att det inte gick helt rätt
            till i alla internationella adoptioner. Vi vet det genom att adopterade
            som har växt upp i Sverige börjar söka sina rötter och då upptäcker
            att de berättelser och historier som deras svenska föräldrar har
            fått till sig inte stämmer med den verklighet de får höra om när
            de får kontakt med sina biologiska föräldrar. Det här rör inte
            bara Chile, utan det rör fler länder.
          </note>
          <note>
            Vi står här också tack vare att medierna uppmärksammade de här
            frågorna, både nu i våras och för några år sedan. Jag och några
            till i riksdagen uppmärksammade de här frågorna 2018–2019 genom
            olika frågor, interpellationer och motioner.
          </note>
          <note>
            Jag ställde då frågan hur vi ska kunna lära av det här. Hur ska
            vi kunna förbättra? Hur ska vi motverka att det händer igen? Jag
            fick då till svar av regeringen att vi väntar på den brottsutredning
            som pågår i Chile. Vi måste utreda brottet först, innan vi kan
            titta på vad Sverige gjort eller inte gjort, sa man.
          </note>
          <note>
            Jag förstår inte varför. Vi måste ju kunna se på vad som är vår
            del i det hela. Det handlar som sagt inte bara om adoptioner från
            Chile, utan det finns fler länder. Jag tycker därför att vi har
            förlorat tid. Vi har förlorat ytterligare tre år.
          </note>
          <note>
            Nu har regeringen ändrat sig. Nu ska man göra en utredning. Men
            man väljer att inte ta det hela vägen och faktiskt utreda de adoptioner
            som har skett fram till dags dato. För hur vet vi att allting
            har blivit bättre? Vi behöver se till helheten. Har vi rätt organisering?
            Har vi rätt kontroll? Vi kan inte förlora mer tid. Vi måste så
            långt som möjligt säkerställa att det inte kan hända igen.
          </note>
          <note>
            Herr talman! Barn har rätt till sitt ursprung och sitt familjeliv.
            Därför måste vi veta att rätt barn adopteras av rätt skäl. Det
            är därför jag yrkar bifall till utskottets förslag att utreda
            ända fram till nutid så att vi säkerställer att olagliga internationella
            adoptioner inte sker igen.
          </note>
          <note>
            Anf. 137 JON THORBJÖRNSON (V):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet.
          </note>
          <note>
            Jag är mycket glad över att socialutskottet har antagit Vänsterpartiets
            utskottsinitiativ om att utreda de internationella adoptionerna
            till Sverige. Det betyder så mycket för så många människor , såväl
            i vårt land som i andra länder.
          </note>
          <note>
            För det är inte bara människor i Sverige som vill ha svar om
            de internationella adoptionerna. Även människor i andra länder
            väntar på att få reda på vad som hänt. Barn, föräldrar, syskon,
            mor- och farföräldrar vill ha svar. När någon ringer från Chile
            och förtvivlat säger: ” Du är mitt sista hopp ”, då sticker det
            i hjärtat .
          </note>
          <note>
            I tre år har jag drivit frågan om de internationella adoptionerna
            och försökt att få till en utredning. Men jag har inte trampat
            upp någon ny stig, utan jag har följt de fotspår som andra redan
            har trampat upp.
          </note>
          <note>
            Länge har adopterade och de som förlorat sina barn jobbat med
            att få klarhet i vad som har hänt, både enskilt och i organisationer.
            De har berät ­ tat, förklarat och visat. Vittnesmålen är tunga
            att ta in. Trots att det är svårt att nå ut och få gehör har de
            inte gett upp utan har fortsatt att kämpa. De har på egen hand
            jagat spår, översatt dokument och rest. De har organiserat sig
            för att hjälpa varandra att nå ut. Organisationer som till exempel
            Chile ­ adoption.se och AEF har stöttat och spridit information.
            Jag har lyssnat på dem och haft möjligheten att hjälpa till på
            vägen.
          </note>
          <note>
            Herr talman! Sedan 2018 har Vänsterpartiet i riksdagen jobbat
            med frågan om att tillsätta en utredning av de internationella
            adoptionerna. I februari 2018 uppmärksammade Sveriges Televisions
            Nyheter miss ­ tänkta oegentligheter vid adoptioner från Chile
            under 1970- och 1980-talen. Fattiga mödrar hade förmåtts att lämna
            ifrån sig sina barn under vad de trodde var en tillfällig period,
            men i själva verket hade dokument för ­ falskats och barn adopterats
            bort till bland annat Sverige.
          </note>
          <note>
            I Chile tog man frågan på allvar och tillsatte både en parlamentarisk
            utredning och en brottsutredning. Den parlamentariska utredningen
            är klar och har lämnat klara besked. Där kan man läsa följande:
          </note>
          <note>
            Att barn försvann var en realitet för kvinnor i hela landet som
            led av fattigdom eller som saknade ett stödjande nätverk. Man
            använde sig av olika metoder. Det vanligaste sättet var att få
            modern att tro att sonen eller dottern hade avlidit, och på så
            sätt undvek man senare klagomål eftersom föderskan blev övertygad
            om att hon stod inför ett faktum som var oåterkalleligt och som
            inte kunde ifrågasättas. Man lämnade inte över den nyföddas kvarlevor,
            inte heller födelsebevis, registrering av födelse eller dödsbevis.
          </note>
          <note>
            Brottsutredningen pågår fortfarande, och över 600 av de 2 200
            adop ­ tionerna från Chile till Sverige finns med i den utredningen.
            Utredningen har pågått i flera år och kommer förmodligen att fortsätta
            att pågå länge.
          </note>
          <note>
            Herr talman! Redan 2018 ansåg jag att det hade framkommit tillräckligt
            många uppgifter om oegentligheter och att en svensk utredning
            inte kunde vänta. Vi har väckt motioner om att tillsätta utredningar.
            Vi har vid flera tillfällen ställt frågor till ansvarig minister,
            både skriftligt och muntligt, om vilka åtgärder regeringen har
            tänkt vidta för att få klarhet i hur de internationella adoptionerna
            har hanterats av myndigheter och adoptionsorganisationer.
          </note>
          <note>
            Chile är det exempel som har fått mest uppmärksamhet den senaste
            tiden, men misstänkta oegentligheter har rapporterats även från
            andra länder, till exempel Colombia, Sri Lanka, Kina, Sydkorea
            och Etiopien. Listan kan bli lång. Det finns många vittnesmål
            att ta del av, bland annat i Dagens Nyheters stora granskning
            av de internationella adoptionerna.
          </note>
          <note>
            Svaren på frågorna har varit att man ska avvakta och se vad som
            händer i Chile. Man skulle avvakta tills alla utredningar i Chile
            var klara. Det skulle avvaktas och väntas, och svaret om utredning
            uteblev.
          </note>
          <note>
            Herr talman! Ansvaret hamnar i stället på individen att söka
            på egen hand när det i själva verket handlar om ett systemfel.
            Det är bra att regeringen avsätter pengar för att hjälpa enskilda
            personer, men det var ju en systemlösning som behövdes. Oegentligheter
            som har framkommit och rapporterats har varit så omfattande och
            systematiska att det behövde klargöras hur detta hanterats från
            svensk sida. Det är orimligt för den enskilda individen att bära
            hela bördan själv.
          </note>
          <note>
            Den 21 januari i år var svaret från regeringen att så mycket
            nytt inte hade hänt och att man skulle fortsätta att följa utvecklingen
            och avvakta. Men så kom en stor granskning i DN den 19 februari,
            och plötsligt , den 22 februari , skulle adoptionsförmedlingen
            ses över. Det gick snabbt mellan ”inget nytt har hänt” till ”nu
            ska det utredas”. Vad var det som hände däremellan? Jag har inte
            fått något svar än.
          </note>
          <note>
            I samband med granskningen gjord av DN uttryckte också alla partier
            i Sveriges riksdag mer eller mindre att det fanns skäl att undersöka
            de internationella adoptionerna. Det väckte hopp om att få gehör
            för Vänsterpartiets förslag om en utredning. När samma förslag
            var uppe förra året gick det inte igenom, men nu ska en utredning
            bli verklighet – vilket jag är väldigt glad över. Väl där är det
            viktigt att alla berörda parter ställer upp på utredningen, visar
            dokument, svarar på frågor och är transparenta. Allt måste genomlysas,
            och då måste alla hjälpa till och ställa upp. Ingen organisation
            eller person ska kunna ställa sig bredvid och vägra svara. Människor
            förtjänar svar – inte undanflykter.
          </note>
          <note>
            Herr talman! Jag tycker också att det är viktigt att utredningen
            tittar på alla adoptioner. När ansvarig minister Lena Hallengren
            har uttalat sig har hon sagt att en utredning ska omfatta adoptioner
            fram till mitten av 1990-talet. Men varför begränsa det hela och
            stanna där? Även adoptioner under 2000-talet behöver utredas,
            precis som vårt förslag och beslutet från utskottet säger.
          </note>
          <note>
            Sverige är inte först ut med att utreda de internationella adoptionerna.
            Chile har utrett, Schweiz har beslutat att utreda och Nederländerna
            har utrett. Den nederländska utredningen pekar på att man har
            hittat systema ­ tiska fel, förfalskade dokument, bedrägerier,
            korruption och påtryckningar på fattiga kvinnor att ge upp sina
            barn – och detta även in på 2000-talet.
          </note>
          <note>
            Herr talman! Adoptionsskandalerna visar återigen hur de mest
            utsatta människorna utnyttjas och misshandlas för profiten. Det
            är de fattiga, ursprungsbefolkningen och de utan socialt skyddsnät
            som utsatts för människohandeln. Flera stater, inklusive Sverige,
            är inblandade, och under åren har många fel begåtts. Många har
            drabbats, och de har rätt att få veta vad som har hänt och varför.
            Det är bra att Sverige nu har börjat ta sitt ansvar för det som
            har hänt och den människohandel som har drabbat så många människor.
            Det får inte hända igen.
          </note>
          <note>
            No más silencio!
          </note>
          <note>
            Anf. 138 JUNO BLOM (L):
          </note>
          <note>
            Herr talman! Liberalerna vill tacka Vänsterpartiet – och dig
            , Jon Thorbjörnson. Vi har fått höra dig berätta om din kamp.
            Jag vet inte exakt vad du sa om att du inte valt en ny väg – men
            du har definitivt under lång tid plöjt mark, och det har gjort
            att vi också har ställt oss på den väg du har lett oss till. Ett
            otroligt stort tack för ditt genuina arbete. Jag blir tagen, och
            jag har till och med svårt att gå upp i talarstolen och prata
            efter dig. Det är det här vi politiker är till för – att verkligen
            göra skillnad. När du somnar i natt kan du känna att du verkligen
            har gjort något fantastiskt.
          </note>
          <note>
            Det är så otroligt viktigt att vi snarast tillsätter en utredning
            med syftet att klarlägga hur svenska myndigheter och adoptionsorganisationer
            har hanterat internationella adoptioner till Sverige från 1900-talets
            mitt. Precis som ledamoten tog upp, och flera andra, ska utredningen
            omfatta alla dessa adoptioner fram till i dag.
          </note>
          <note>
            Att en bred majoritet sluter upp bakom förslaget är fantastiskt.
            I vissa lägen önskar man verkligen att man kunde säga att alla
            sluter upp bakom det . Jag tycker att det är svårt att inte ställa
            sig bakom förslaget när man blir så medveten om hur illa det har
            varit och vilket enormt ansvar man har att vilja veta.
          </note>
          <note>
            Jag vill också tacka Transnationellt Adopterades Riksorganisation,
            TAR, för deras viktiga arbete. De har skickat ett verklig t gediget
            material som sätter ljuset på varför det är så oerhört viktigt
            att en utredning tillsätts för att klargöra Sveriges hantering
            av de cirka 60 000 transnationella adoptioner som har genomförts.
          </note>
          <note>
            Här är det viktigt att vi ser denna viktiga fråga ur ett strukturellt
            rättighetsperspektiv. Det handlar inte om vars och ens relation
            med sin adoptivfamilj. Där finns ju 60 000 unika relationer, och
            det gäller att vi kan ha två tankar i huvudet samtidigt.
          </note>
          <note>
            Som ledamoten Jon Thorbjörnson var inne på är det här verkligen
            att likna vid människohandel och inget annat.
          </note>
          <note>
            Nu har Chile inlett ett viktigt arbete, men som flera varit inne
            på får vi inte fastna i att enbart förhållandena kring dessa adoptioner
            ska utredas. Utredningen ska omfatta alla adoptioner, från alla
            länder, som skett från 1900-talets mitt till i dag.
          </note>
          <note>
            Bakom dessa siffror finns ett enormt lidande och en stor sorg.
            Vi hörde ledamoten Jon Thorbjörnson berätta om det på ett starkt
            sätt, och jag tror att vi alla berördes starkt av DN:s rapportering
            under våren om föräldrar som berövats sina barn och barn som förlorat
            sina biologiska föräldrar. Barn har levt med en känsla av att
            ha blivit bortlämnade, och mammor har fått sina barn bortförda
            och informationen att barnet dött. Som ett av de drabbade barnen,
            som nu är vuxen, uttrycker det: ”Hela mitt liv har varit en stor
            fet lögn.”
          </note>
          <note>
            Liberalerna anser liksom flera andra här att den nederländska
            utredningen bör vara förebild för framtagandet av direktiv till
            den oberoende utredning som en majoritet i denna kammare nu har
            ställt sig bakom och att det är viktigt att utredningen tillsätts
            skyndsamt.
          </note>
          <note>
            Det är en utredning för att visa att vi vill veta, som flera
            varit inne på. Det är först då vi kan ge upprättelse till alla
            som kan ha utsatts för oetiska och olagliga adoptioner och sätta
            fokus på de psykosociala behov som finns bland adopterade.
          </note>
          <note>
            Likaså ska de adopterade som vill få hjälp att söka information
            om sitt ursprung ha rätt till det. Det är helt oacceptabelt att
            adopterade lämnas ensamma med att hantera eventuella olagliga
            handlingar som de utsatts för. Det ansvaret ska staten ta, oavsett
            om utredningen kommer fram till att Sverige har haft del i oegentligheter
            i samband med transnationella adop ­ tioner till Sverige eller
            inte.
          </note>
          <note>
            När vi vet kan vi vidta adekvata åtgärder för att säkerställa
            att något liknande aldrig upprepas. Låt oss inspireras av Nederländerna,
            som tagit ansvar och vidtagit åtgärder! De vill veta, och vi vill
            veta. Så tar vi ansvar, och så kan vi garantera förändring.
          </note>
          <note>
            Anf. 139 LORENA DELGADO VARAS (V):
          </note>
          <note>
            Herr talman! Jag vill först och främst tacka min partikamrat
            Jon Torbjörnsson, som lyckats lägga fram utskottsinitiativet som
            vi debatterar i dag. Ja, Jon, vi trodde inte att vi skulle stå
            här nu och fatta det här beslutet, men det gör vi.
          </note>
          <note>
            Den här frågan har många adopterades organisationer lyft fram
            länge utan att få gehör. Här kan jag inte låta bli att poängtera
            att dagens beslut innebär ett första steg mot att reparera en
            stor orättvisa.
          </note>
          <note>
            Redan för flera decennier sedan kom det rapporter om oegentligheter
            kring internationella adoptioner. Tyvärr lät man dem fortgå, och
            det i sig innebar att man lät brott fortgå utan någon som helst
            åtgärd.
          </note>
          <note>
            Min familj kommer från ett av de områden i Chile som drabbats
            mest, Wallmapu i södra Chile. Varför är det så? Jo, därför att
            i Wallmapu bor en stor del av Chiles största urfolksgrupp, mapuche,
            en grupp som förutom att vara utsatt för rasism och diskriminering
            är ekonomiskt utsatt.
          </note>
          <note>
            När maktförhållandet mellan första familj och adoptanter är så
            ojämlikt blir det svårt att hitta sätt för adoptioner att gå rätt
            till, särskilt om adop ­ tionerna sker från diktaturer, pseudodemokratier
            och korrupta länder. Det ojämlika maktförhållandet upprepar sig
            i Kina, Etiopien, Colombia, Syd ­ korea, Eritrea och många andra
            länder.
          </note>
          <note>
            Det viktiga med det här utskottsinitiativet är att det breddar
            utredning ­ en till alla adoptioner från och med mitten av 1900-talet.
            Nu när vi äntligen ska utreda, låt oss göra det ordentligt! Det
            här blir en god grund för att förändra hur adoptioner går till
            och vem som ska ha makten över dem.
          </note>
          <note>
            I dag är det tyvärr så att adoptionsorganisationerna äger de
            adopterades dokumentation, och med tanke på korruptionen blir
            de inte en neutral part i detta. Dokumentationen måste hanteras
            av svenska myndigheter, och de adopterade bör få full insyn i
            sina egna papper.
          </note>
          <note>
            Sverige har i dag barnkonventionen som lag. I barnkonventionen
            står det uttryckligen att identiteten är enormt viktig och att
            du har rätt att få veta vilka dina föräldrar är, så långt det
            är möjligt. Om du undrar över ditt ursprung ska du få hjälp att
            ta reda på det du behöver veta.
          </note>
          <note>
            När olagliga adoptioner sker tar man ifrån barnen alla deras
            rättigheter. Det är inte en adoption; det är snarare trafficking.
            Det minsta vi kan göra är att stötta de adopterade i att få rätt
            till sin identitet, stöd i det juridiska och de resurser som krävs
            för att kunna göra en återresa till det första landet. De har
            fått kämpa utan att få det stöd de har rätt till.
          </note>
          <note>
            Det finns en brådska i att få utredningen på plats. De adopterade
            har kämpat länge nog för att få igenom detta, men det har också
            de första familjerna. Tyvärr ser vi i Chile att fler och fler
            föräldrar går bort innan de lyckas hitta sina barn, än mindre
            få upprättelse.
          </note>
          <note>
            Herr talman! Den här utredningen bör utföras av oberoende utredare,
            och de adopterades organisationer måste vara en viktig part i
            detta. Man ska utgå från de adopterade och inte från adoptionsorganisationerna.
          </note>
          <note>
            Jag vill avsluta med en av de adopterades ord om dagens beslut:
            Utred alla adoptioner, hur obekvämt det än blir för den svenska
            självbilden! No más silencio!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 juni.)
          </note>
          <note>
            § 15 Bordläggning och beslut om förkortad motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2020/21:208 Extra ändringsbudget för 2021 – Förlängda ersättningar
            på sjukförsäkringsområdet, stöd till företag, kultur, idrott och
            civilsamhälle samt andra åtgärder med anledning av coronaviruset
          </note>
          <note>
            Kammaren biföll regeringens förslag att motionstiden för ovanstående
            prop osition skulle förkortas till fem dagar.
          </note>
          <note>
            Motioner
          </note>
          <note>
            med anledning av prop. 2020/21:198 Producentansvar och straffansvar
            för nedskräpning
          </note>
          <note>
            2020/21:4089 av Kjell-Arne Ottosson m.fl. (KD)
          </note>
          <note>
            2020/21:4090 av Martin Kinnunen m.fl. (SD)
          </note>
          <note>
            2020/21:4092 av Jessica Rosencrantz m.fl. (M)
          </note>
          <note>
            med anledning av prop. 2020/21:200 Tillfällig skattereduktion
            för arbets ­ inkomster för att hantera ökade arbetskostnader till
            följd av pandemin
          </note>
          <note>
            2020/21:4087 av Tony Haddou m.fl. (V)
          </note>
          <note>
            2020/21:4088 av Eric Westroth m.fl. (SD)
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 9 juni
          </note>
          <note>
            2020/21:817 Importmomsen
          </note>
          <note>
            av Sofia Westergren (M)
          </note>
          <note>
            till finansminister Magdalena Andersson (S)
          </note>
          <note>
            2020/21:818 En förnyad utredning om militärtransporter på Estonia
          </note>
          <note>
            av Mikael Oscarsson (KD)
          </note>
          <note>
            till statsrådet Mikael Damberg (S)
          </note>
          <note>
            2020/21:819 Vattenfalls köp av ryskt kärnbränsle
          </note>
          <note>
            av Helena Antoni (M)
          </note>
          <note>
            till utrikesminister Ann Linde (S)
          </note>
          <note>
            2020/21:820 Biogasbilars status som miljöbilar
          </note>
          <note>
            av Lars Thomsson (C)
          </note>
          <note>
            till infrastrukturminister Tomas Eneroth (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 9 juni
          </note>
          <note>
            2020/21:3149 Utbetalningar av läxhjälpsbidrag
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3150 Höjd jaktkortsavgift
          </note>
          <note>
            av Marléne Lund Kopparklint (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3151 Kärnkraften i en ny säkerhetspolitisk strategi
          </note>
          <note>
            av Helena Antoni (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3152 En fungerande färja till Holmön
          </note>
          <note>
            av Gudrun Nordborg (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3153 Industrispår för hållbar pappersindustri
          </note>
          <note>
            av Håkan Svenneling (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3154 Studieskuldsavskrivning
          </note>
          <note>
            av Ulla Andersson (V)
          </note>
          <note>
            till statsrådet Jennie Nilsson (S)
          </note>
          <note>
            2020/21:3155 Uppdelade sjukperioder
          </note>
          <note>
            av Ida Gabrielsson (V)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:3156 Våldsutsatta kvinnor med funktionsvariation
          </note>
          <note>
            av Maj Karlsson (V)
          </note>
          <note>
            till socialminister Lena Hallengren (S)
          </note>
          <note>
            2020/21:3157 Effektiviteten i Frontex verksamhet
          </note>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3158 Politiska vildar
          </note>
          <note>
            av Louise Meijer (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3159 Hot och våld mot tågpersonal
          </note>
          <note>
            av Jessica Thunander (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3160 Digital säkerhet
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:3161 Privat lokalradio
          </note>
          <note>
            av Lars Beckman (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3162 Breddad skattereduktion till dem som bor i lägenhet
          </note>
          <note>
            av Per Åsling (C)
          </note>
          <note>
            till finansminister Magdalena Andersson (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 9 juni
          </note>
          <note>
            2020/21:2938 Situationen i Etiopien
          </note>
          <note>
            av Petter Löberg (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2986 Flygtrafik från Belarus
          </note>
          <note>
            av Björn Söder (SD)
          </note>
          <note>
            till statsminister Stefan Löfven (S)
          </note>
          <note>
            2020/21:3049 Böter för nedskräpning
          </note>
          <note>
            av Ann-Charlotte Hammar Johnsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3029 Reglerna för kameraövervakning
          </note>
          <note>
            av Andreas Carlson (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2992 Turkiets invasion och kemiska attacker i norra Irak
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:3004 Politiska fångar i Iran
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2020/21:3023 En utvärdering av krisstöden till kultursektorn
          </note>
          <note>
            av Magnus Stuart (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3021 Arbetsgivarkrav på rätt åsikter hos de anställda
          </note>
          <note>
            av Staffan Eklöf (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3012 Blyförbud i våtmark kontra oskuldspresumtion
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3013 Begränsning av utövande av sportskytte på mål gjorda
            av stål
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3016 Användning av blyammunition
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3018 Behovet av blyammunition inom jakt och skytte
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3010 Rättssäkerheten för konvertiter hos svenska migra
            ­ tionsmyndigheter
          </note>
          <note>
            av Gudrun Brunegård (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3017 Förgiftat vatten
          </note>
          <note>
            av Lotta Olsson (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3014 Hot mot lärare
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3040 Hot och våld i skolan
          </note>
          <note>
            av Magdalena Schröder (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:3020 Orättvis behandling av kyrkliga församlingar under
            pandemin
          </note>
          <note>
            av Aron Emilsson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3015 Tillgången till rent dricksvatten
          </note>
          <note>
            av Lotta Olsson (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3030 Prioritering av självmordsförebyggande arbete
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3042 Forskningsanslag till FOI angående civilt försvar
          </note>
          <note>
            av Jörgen Berglund (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3038 Utredning om orsakerna till det dödliga skjutvapenvåldet
            i Sverige
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3026 Coronacertifikat och ökad rörlighet inom Norden
          </note>
          <note>
            av Johan Hultberg (M)
          </note>
          <note>
            till statsrådet Anna Hallberg (S)
          </note>
          <note>
            2020/21:3036 Angående vaccineringen mot Covid-19
          </note>
          <note>
            av Louise Meijer (M)
          </note>
          <note>
            till socialminister Lena Hallengren (S)
          </note>
          <note>
            2020/21:3031 Målet för antalet poliser
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3035 Företagskonto
          </note>
          <note>
            av Betty Malmberg (M)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:3037 Biogasbilar och ny miljöbilsdefinition
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3039 Förbindelser till Danmark
          </note>
          <note>
            av Louise Meijer (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3028 Ny form av ombud för barn
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3025 Elpriserna
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3048 Byggnation i kulturhistoriskt betydelsefulla och
            känsliga miljöer
          </note>
          <note>
            av Jonas Andersson i Linghem (SD)
          </note>
          <note>
            till statsrådet Märta Stenevi (MP)
          </note>
          <note>
            2020/21:3041 FMV:s effektivitet och möjligheterna att realisera
            försvarsbeslutet
          </note>
          <note>
            av Pål Jonson (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3024 Nya beräkningsgrunder för väganslag
          </note>
          <note>
            av Saila Quicklund (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3027 Otillräckliga väganslag till Jämtlands län
          </note>
          <note>
            av Saila Quicklund (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3022 Barnens trygghet i skolan
          </note>
          <note>
            av Boriana Åberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:3033 Uppdatering av allmänna råd på Konsumentverkets
            webbplats
          </note>
          <note>
            av Lars Beckman (M)
          </note>
          <note>
            till statsrådet Lena Micko (S)
          </note>
          <note>
            2020/21:3061 Säkerheten för den svenska styrkan i Mali
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3066 Försenade batterileveranser på grund av stoppet
            i Suez ­ kanalen
          </note>
          <note>
            av Rickard Nordin (C)
          </note>
          <note>
            till statsrådet Anders Ygeman (S)
          </note>
          <note>
            2020/21:3072 Handläggarnas kompetens inom barnutredningar
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3054 Medieutbildningar i Belarus
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3055 Stöd till det belarusiska civilsamhället
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3101 Stöd till folket i Belarus
          </note>
          <note>
            av Markus Wiechel (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3047 Svenska kraftnäts framtidsanalys
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:3079 Ekonomistyrning och nätläkare
          </note>
          <note>
            av Karin Rågsjö (V)
          </note>
          <note>
            till socialminister Lena Hallengren (S)
          </note>
          <note>
            2020/21:3056 Elsituationen i Skåne under sommaren
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3051 Amerikanskt spionage mot Sverige
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3081 Utredningen Fri hyressättning vid nyproduktion av
            bostäder
          </note>
          <note>
            av Momodou Malcolm Jallow (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3068 Avgifter för tillsyn inom jordbruket
          </note>
          <note>
            av Staffan Eklöf (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:3053 En internationell utredning om flygkapningen i Belarus
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3045 Pollenmätningar
          </note>
          <note>
            av Ulrika Heindorff (M)
          </note>
          <note>
            till socialminister Lena Hallengren (S)
          </note>
          <note>
            2020/21:3052 Ny WHO-utredning om coronaviruset
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3074 Plågade kycklingar
          </note>
          <note>
            av Elin Lundgren (S)
          </note>
          <note>
            till statsrådet Jennie Nilsson (S)
          </note>
          <note>
            2020/21:3080 Djurvälfärden och kycklingindustrin
          </note>
          <note>
            av Elin Segerlind (V)
          </note>
          <note>
            till statsrådet Jennie Nilsson (S)
          </note>
          <note>
            2020/21:3067 Nationell kontroll över kulturarvspolitiken
          </note>
          <note>
            av Mattias Karlsson i Norrhult (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3059 Klassificering av torv som en hållbar resurs
          </note>
          <note>
            av Staffan Eklöf (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3073 Kompetensförsörjning av handläggare som arbetar
            med barnutredningar
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3070 Det allmänna uppdraget
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3071 Hanteringen av det allmänna uppdraget
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3044 Åtgärder för att möjliggöra utvisningar
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3057 Undanhållande av information om amerikanskt spio
            ­ nage mot svenska politiker
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3078 Rättssäkerheten vid utvisningar till Turkiet
          </note>
          <note>
            av Håkan Svenneling (V)
          </note>
          <note>
            till statsrådet Mikael Damberg (S)
          </note>
          <note>
            2020/21:3064 Harmonisering av reserestriktioner
          </note>
          <note>
            av Helena Antoni (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3082 Strömmingen och en flyttad trålgräns
          </note>
          <note>
            av Elin Segerlind (V)
          </note>
          <note>
            till statsrådet Jennie Nilsson (S)
          </note>
          <note>
            2020/21:3069 MSB-rapport om konspirationsteorier kring covid-19
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3065 Ökat underrättelsehot mot svenska lärosäten
          </note>
          <note>
            av Marie-Louise Hänel Sandström (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3050 Alarmerande rapporter om situationen i Tigray
          </note>
          <note>
            av Thomas Hammarberg (S)
          </note>
          <note>
            till utrikesminister Ann Linde (S)
          </note>
          <note>
            2020/21:3077 Amerikanskt spionage mot Sverige
          </note>
          <note>
            av Håkan Svenneling (V)
          </note>
          <note>
            till statsrådet Mikael Damberg (S)
          </note>
          <note>
            2020/21:3058 Åtgärder mot de kriminella gängen
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3060 Gränsen från Tyskland till Sverige
          </note>
          <note>
            av Niels Paarup-Petersen (C)
          </note>
          <note>
            till statsrådet Mikael Damberg (S)
          </note>
          <note>
            2020/21:3043 Svenskt deltagande i gränsobservation
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3063 Fortsatta problem med Skenäsfärjan
          </note>
          <note>
            av John Widegren (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3076 Jämlik tillgång till hjälpmedel
          </note>
          <note>
            av Maj Karlsson (V)
          </note>
          <note>
            till socialminister Lena Hallengren (S)
          </note>
          <note>
            2020/21:3094 Bristande tillgänglighet till Trafikverket
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3098 Ökade möjligheter för äldre att komma ut i friska
            luften
          </note>
          <note>
            av Sten Bergheden (M)
          </note>
          <note>
            till socialminister Lena Hallengren (S)
          </note>
          <note>
            2020/21:3087 Medicin- och ECT-fria behandlingar
          </note>
          <note>
            av Anne Oskarsson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3088 Dokumenterade minnesskador av ECT
          </note>
          <note>
            av Anne Oskarsson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3089 Utvärdering av samhällsnyttan av ECT
          </note>
          <note>
            av Anne Oskarsson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3090 Elchockbehandlingar inom psykiatrin
          </note>
          <note>
            av Anne Oskarsson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3092 Fler skadade kvinnor än män inom den psykiatriska
            vården
          </note>
          <note>
            av Anne Oskarsson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3096 Lång väntan på uppkörningstid
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3091 Breddad skattereduktion till andelsägd sol- och
            vindel
          </note>
          <note>
            av Birger Lahti (V)
          </note>
          <note>
            till statsrådet Anders Ygeman (S)
          </note>
          <note>
            2020/21:3083 Statistik på alkoholområdet
          </note>
          <note>
            av Camilla Brodin (KD)
          </note>
          <note>
            till socialminister Lena Hallengren (S)
          </note>
          <note>
            2020/21:3100 Presidentvalet i Iran
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3086 Kriminellas vägspärrar
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3103 Möjligheten att spara till en kontantinsats
          </note>
          <note>
            av Carl-Oskar Bohlin (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:3097 En höjning av jaktkortsavgiften
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3099 Förändringar i jaktförordningens regler för jakt
            med lös hund och hundträning
          </note>
          <note>
            av Erik Ottoson (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3085 Möjligheten för konsumenter att nå företag
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:3093 Illegala transporter
          </note>
          <note>
            av Björn Söder (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3104 Ersättning vid markintrång
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3011 Fortsatt tillgång till säker och passande ammunition
            för jägare och sportskyttar
          </note>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3019 Blyförbud i ammunition
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3102 Den ökande vargstammen
          </note>
          <note>
            av John Widegren (M)
          </note>
          <note>
            till statsrådet Jennie Nilsson (S)
          </note>
          <note>
            § 19 Kammaren åtskildes kl. 19.37.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och ajourneringen
            kl. 13.53,
          </note>
          <note>
            av talmannen därefter till och med § 11 anf. 93 (delvis),
          </note>
          <note>
            av tredje vice talmannen därefter till och med § 13 anf. 120
            (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Terrorism
          </note>
          <note>
            Justitieutskottets betänkande 2020/21:JuU29
          </note>
          <note>
            Anf. 1 JOAKIM SANDELL (S)
          </note>
          <note>
            Anf. 2 MIKAEL DAMSGAARD (M)
          </note>
          <note>
            Anf. 3 ADAM MARTTINEN (SD)
          </note>
          <note>
            Anf. 4 JOHAN HEDIN (C)
          </note>
          <note>
            Anf. 5 INGEMAR KIHLSTRÖM (KD)
          </note>
          <note>
            Anf. 6 JOAR FORSSELL (L)
          </note>
          <note>
            (Beslut fattades under § 10.)
          </note>
          <note>
            § 6 Förbud mot otillbörliga handelsmetoder vid köp av jordbruks-
            och livsmedelsprodukter
          </note>
          <note>
            Miljö- och jordbruksutskottets betänkande 2020/21:MJU21
          </note>
          <note>
            Anf. 7 JON THORBJÖRNSON (V)
          </note>
          <note>
            Anf. 8 MALIN LARSSON (S)
          </note>
          <note>
            Anf. 9 JOHN WIDEGREN (M)
          </note>
          <note>
            Anf. 10 MARTIN KINNUNEN (SD)
          </note>
          <note>
            Anf. 11 ULRIKA HEIE (C)
          </note>
          <note>
            Anf. 12 MAGNUS OSCARSSON (KD)
          </note>
          <note>
            Anf. 13 JOAR FORSSELL (L)
          </note>
          <note>
            Anf. 14 MARIA GARDFJELL (MP)
          </note>
          <note>
            (Beslut fattades under § 10.)
          </note>
          <note>
            § 7 En god arbetsmiljö för framtiden – regeringens arbetsmiljöstrategi
            2021–2025 m.m.
          </note>
          <note>
            Arbetsmarknadsutskottets betänkande 2020/21:AU11
          </note>
          <note>
            Anf. 15 SAILA QUICKLUND (M)
          </note>
          <note>
            Anf. 16 MAGNUS PERSSON (SD)
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Frågestund
          </note>
          <note>
            Anf. 17 TALMANNEN
          </note>
          <note>
            Arbetslösheten
          </note>
          <note>
            Anf. 18 MATS GREEN (M)
          </note>
          <note>
            Anf. 19 Arbetsmarknadsminister EVA NORDMARK (S)
          </note>
          <note>
            Anf. 20 MATS GREEN (M)
          </note>
          <note>
            Anf. 21 Arbetsmarknadsminister EVA NORDMARK (S)
          </note>
          <note>
            Kriminellas infiltration av myndigheter
          </note>
          <note>
            Anf. 22 LUDVIG ASPLING (SD)
          </note>
          <note>
            Anf. 23 Infrastrukturminister TOMAS ENEROTH (S)
          </note>
          <note>
            Anf. 24 LUDVIG ASPLING (SD)
          </note>
          <note>
            Anf. 25 Infrastrukturminister TOMAS ENEROTH (S)
          </note>
          <note>
            Miljöklassning av biogasbilar
          </note>
          <note>
            Anf. 26 RICKARD NORDIN (C)
          </note>
          <note>
            Anf. 27 Infrastrukturminister TOMAS ENEROTH (S)
          </note>
          <note>
            Anf. 28 RICKARD NORDIN (C)
          </note>
          <note>
            Anf. 29 Infrastrukturminister TOMAS ENEROTH (S)
          </note>
          <note>
            Överenskommelsen om förändrad arbetsrätt
          </note>
          <note>
            Anf. 30 CICZIE WEIDBY (V)
          </note>
          <note>
            Anf. 31 Arbetsmarknadsminister EVA NORDMARK (S)
          </note>
          <note>
            Anf. 32 CICZIE WEIDBY (V)
          </note>
          <note>
            Anf. 33 Arbetsmarknadsminister EVA NORDMARK (S)
          </note>
          <note>
            Stöd till de sociala företagen
          </note>
          <note>
            Anf. 34 MICHAEL ANEFUR (KD)
          </note>
          <note>
            Anf. 35 Arbetsmarknadsminister EVA NORDMARK (S)
          </note>
          <note>
            Anf. 36 MICHAEL ANEFUR (KD)
          </note>
          <note>
            Anf. 37 Arbetsmarknadsminister EVA NORDMARK (S)
          </note>
          <note>
            Den akademiska friheten
          </note>
          <note>
            Anf. 38 MARIA NILSSON (L)
          </note>
          <note>
            Anf. 39 Statsrådet MATILDA ERNKRANS (S)
          </note>
          <note>
            Anf. 40 MARIA NILSSON (L)
          </note>
          <note>
            Anf. 41 Statsrådet MATILDA ERNKRANS (S)
          </note>
          <note>
            Kvinnors villkor och den förändrade arbetsrätten
          </note>
          <note>
            Anf. 42 JOHANNA HARALDSSON (S)
          </note>
          <note>
            Anf. 43 Arbetsmarknadsminister EVA NORDMARK (S)
          </note>
          <note>
            Anf. 44 JOHANNA HARALDSSON (S)
          </note>
          <note>
            Anf. 45 Arbetsmarknadsminister EVA NORDMARK (S)
          </note>
          <note>
            Skärpta straff för brott mot djur
          </note>
          <note>
            Anf. 46 MARIA GARDFJELL (MP)
          </note>
          <note>
            Anf. 47 Infrastrukturminister TOMAS ENEROTH (S)
          </note>
          <note>
            Anf. 48 MARIA GARDFJELL (MP)
          </note>
          <note>
            Anf. 49 Infrastrukturminister TOMAS ENEROTH (S)
          </note>
          <note>
            Anslaget till vägunderhåll
          </note>
          <note>
            Anf. 50 ANN-SOFIE ALM (M)
          </note>
          <note>
            Anf. 51 Infrastrukturminister TOMAS ENEROTH (S)
          </note>
          <note>
            Säkerhetsprövning av värnpliktiga
          </note>
          <note>
            Anf. 52 CAROLINE NORDENGRIP (SD)
          </note>
          <note>
            Anf. 53 Försvarsminister PETER HULTQVIST (S)
          </note>
          <note>
            Tillgång till veterinärer i hela landet
          </note>
          <note>
            Anf. 54 ULRIKA HEIE (C)
          </note>
          <note>
            Anf. 55 Statsrådet MATILDA ERNKRANS (S)
          </note>
          <note>
            Tågpersonalens utsatthet
          </note>
          <note>
            Anf. 56 JESSICA THUNANDER (V)
          </note>
          <note>
            Anf. 57 Arbetsmarknadsminister EVA NORDMARK (S)
          </note>
          <note>
            Skärpta straff för trakasserier mot eftersöksjägare
          </note>
          <note>
            Anf. 58 MAGNUS OSCARSSON (KD)
          </note>
          <note>
            Anf. 59 Infrastrukturminister TOMAS ENEROTH (S)
          </note>
          <note>
            Omställningsstudiestödet
          </note>
          <note>
            Anf. 60 JOHAN ANDERSSON (S)
          </note>
          <note>
            Anf. 61 Statsrådet MATILDA ERNKRANS (S)
          </note>
          <note>
            Trafikverkets användning av resurser
          </note>
          <note>
            Anf. 62 MARIA STOCKHAUS (M)
          </note>
          <note>
            Anf. 63 Infrastrukturminister TOMAS ENEROTH (S)
          </note>
          <note>
            Hot och våld mot kollektivtrafikpersonal
          </note>
          <note>
            Anf. 64 DAVID PEREZ (SD)
          </note>
          <note>
            Anf. 65 Infrastrukturminister TOMAS ENEROTH (S)
          </note>
          <note>
            Försvarsmaktens arbete mot kränkande behandling
          </note>
          <note>
            Anf. 66 HANNA GUNNARSSON (V)
          </note>
          <note>
            Anf. 67 Försvarsminister PETER HULTQVIST (S)
          </note>
          <note>
            Polisens möjligheter till elektronisk övervakning
          </note>
          <note>
            Anf. 68 INGEMAR KIHLSTRÖM (KD)
          </note>
          <note>
            Anf. 69 Infrastrukturminister TOMAS ENEROTH (S)
          </note>
          <note>
            Biogasens betydelse för omställningen av fordonsflottan
          </note>
          <note>
            Anf. 70 MALIN LARSSON (S)
          </note>
          <note>
            Anf. 71 Infrastrukturminister TOMAS ENEROTH (S)
          </note>
          <note>
            Beräkningsgrunden för väganslag
          </note>
          <note>
            Anf. 72 SAILA QUICKLUND (M)
          </note>
          <note>
            Anf. 73 Infrastrukturminister TOMAS ENEROTH (S)
          </note>
          <note>
            Momskompensation till yrkeshögskolorna
          </note>
          <note>
            Anf. 74 ROBERT STENKVIST (SD)
          </note>
          <note>
            Anf. 75 Statsrådet MATILDA ERNKRANS (S)
          </note>
          <note>
            Olagliga cabotagetransporter
          </note>
          <note>
            Anf. 76 JENS HOLM (V)
          </note>
          <note>
            Anf. 77 Infrastrukturminister TOMAS ENEROTH (S)
          </note>
          <note>
            Sveriges luftförsvarsförmåga
          </note>
          <note>
            Anf. 78 YASMINE BLADELIUS (S)
          </note>
          <note>
            Anf. 79 Försvarsminister PETER HULTQVIST (S)
          </note>
          <note>
            Planen för digitala vaccinationsintyg
          </note>
          <note>
            Anf. 80 HELENA ANTONI (M)
          </note>
          <note>
            Anf. 81 Infrastrukturminister TOMAS ENEROTH (S)
          </note>
          <note>
            Förlängd preskriptionstid för arbetsmiljöbrott
          </note>
          <note>
            Anf. 82 MAGNUS PERSSON (SD)
          </note>
          <note>
            Anf. 83 Arbetsmarknadsminister EVA NORDMARK (S)
          </note>
          <note>
            Otillåten cabotagetrafik
          </note>
          <note>
            Anf. 84 ABRAHAM HALEF (S)
          </note>
          <note>
            Anf. 85 Infrastrukturminister TOMAS ENEROTH (S)
          </note>
          <note>
            Beredskapen för intrång i fjärrstyrd flygledning
          </note>
          <note>
            Anf. 86 ALEXANDRA ANSTRELL (M)
          </note>
          <note>
            Anf. 87 Försvarsminister PETER HULTQVIST (S)
          </note>
          <note>
            Straffsatserna för gängbrottslighet
          </note>
          <note>
            Anf. 88 ADAM MARTTINEN (SD)
          </note>
          <note>
            Anf. 89 Infrastrukturminister TOMAS ENEROTH (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Beslut om ärenden som slutdebatterats den 9 juni
          </note>
          <note>
            UU12 Organisationen för säkerhet och samarbete i Europa (OSSE)
          </note>
          <note>
            UU9 Strategisk exportkontroll 2020 – krigsmateriel och produkter
            med dubbla användningsområden
          </note>
          <note>
            FiU51 Riksrevisionens rapport om statliga stöd med delat myndighetsansvar
          </note>
          <note>
            § 10 Beslut om ärenden som slutdebatterats vid dagens sammanträde
          </note>
          <note>
            JuU29 Terrorism
          </note>
          <note>
            MJU21 Förbud mot otillbörliga handelsmetoder vid köp av jordbruks-
            och livsmedelsprodukter
          </note>
          <note>
            § 11 (forts. från § 7) En god arbetsmiljö för framtiden – regeringens
            arbetsmiljöstrategi 2021–2025 m.m. (forts. AU11)
          </note>
          <note>
            Anf. 90 MARTIN ÅDAHL (C)
          </note>
          <note>
            Anf. 91 CICZIE WEIDBY (V)
          </note>
          <note>
            Anf. 92 MICHAEL ANEFUR (KD)
          </note>
          <note>
            Anf. 93 MARIA NILSSON (L)
          </note>
          <note>
            Anf. 94 JOHAN ANDERSSON (S)
          </note>
          <note>
            Anf. 95 LEILA ALI-ELMI (MP)
          </note>
          <note>
            (Beslut skulle fattas den 15 juni.)
          </note>
          <note>
            § 12 Riksrevisionens rapport om statens insatser mot exploatering
            av arbetskraft
          </note>
          <note>
            Arbetsmarknadsutskottets betänkande 2020/21:AU12
          </note>
          <note>
            Anf. 96 MAGNUS PERSSON (SD)
          </note>
          <note>
            Anf. 97 ALI ESBATI (V)
          </note>
          <note>
            Anf. 98 JOHAN ANDERSSON (S)
          </note>
          <note>
            Anf. 99 SAILA QUICKLUND (M)
          </note>
          <note>
            Anf. 100 MARTIN ÅDAHL (C)
          </note>
          <note>
            Anf. 101 MICHAEL ANEFUR (KD)
          </note>
          <note>
            Anf. 102 LEILA ALI-ELMI (MP)
          </note>
          <note>
            (Beslut skulle fattas den 15 juni.)
          </note>
          <note>
            § 13 Socialtjänst- och barnfrågor
          </note>
          <note>
            Socialutskottets betänkande 2020/21:SoU24
          </note>
          <note>
            Anf. 103 ACKO ANKARBERG JOHANSSON (KD)
          </note>
          <note>
            Anf. 104 MATS WIKING (S)
          </note>
          <note>
            Anf. 105 ACKO ANKARBERG JOHANSSON (KD) replik
          </note>
          <note>
            Anf. 106 MATS WIKING (S) replik
          </note>
          <note>
            Anf. 107 ACKO ANKARBERG JOHANSSON (KD) replik
          </note>
          <note>
            Anf. 108 MATS WIKING (S) replik
          </note>
          <note>
            Anf. 109 CAMILLA WALTERSSON GRÖNVALL (M)
          </note>
          <note>
            Anf. 110 MATS WIKING (S) replik
          </note>
          <note>
            Anf. 111 CAMILLA WALTERSSON GRÖNVALL (M) replik
          </note>
          <note>
            Anf. 112 MATS WIKING (S) replik
          </note>
          <note>
            Anf. 113 CAMILLA WALTERSSON GRÖNVALL (M) replik
          </note>
          <note>
            Anf. 114 LINDA LINDBERG (SD)
          </note>
          <note>
            Anf. 115 SOFIA NILSSON (C)
          </note>
          <note>
            Anf. 116 MATS WIKING (S) replik
          </note>
          <note>
            Anf. 117 SOFIA NILSSON (C) replik
          </note>
          <note>
            Anf. 118 MATS WIKING (S) replik
          </note>
          <note>
            Anf. 119 SOFIA NILSSON (C) replik
          </note>
          <note>
            Anf. 120 MAJ KARLSSON (V)
          </note>
          <note>
            Anf. 121 JUNO BLOM (L)
          </note>
          <note>
            Anf. 122 NICKLAS ATTEFJORD (MP)
          </note>
          <note>
            Anf. 123 CAMILLA WALTERSSON GRÖNVALL (M) replik
          </note>
          <note>
            Anf. 124 NICKLAS ATTEFJORD (MP) replik
          </note>
          <note>
            Anf. 125 CAMILLA WALTERSSON GRÖNVALL (M) replik
          </note>
          <note>
            Anf. 126 NICKLAS ATTEFJORD (MP) replik
          </note>
          <note>
            Anf. 127 JUNO BLOM (L) replik
          </note>
          <note>
            Anf. 128 NICKLAS ATTEFJORD (MP) replik
          </note>
          <note>
            Anf. 129 JUNO BLOM (L) replik
          </note>
          <note>
            Anf. 130 NICKLAS ATTEFJORD (MP) replik
          </note>
          <note>
            (Beslut skulle fattas den 15 juni.)
          </note>
          <note>
            § 14 Internationella adoptioner
          </note>
          <note>
            Socialutskottets betänkande 2020/21:SoU12
          </note>
          <note>
            Anf. 131 YASMINE BLADELIUS (S)
          </note>
          <note>
            Anf. 132 NICKLAS ATTEFJORD (MP)
          </note>
          <note>
            Anf. 133 ACKO ANKARBERG JOHANSSON (KD)
          </note>
          <note>
            Anf. 134 CAMILLA WALTERSSON GRÖNVALL (M)
          </note>
          <note>
            Anf. 135 LINDA LINDBERG (SD)
          </note>
          <note>
            Anf. 136 MARTINA JOHANSSON (C)
          </note>
          <note>
            Anf. 137 JON THORBJÖRNSON (V)
          </note>
          <note>
            Anf. 138 JUNO BLOM (L)
          </note>
          <note>
            Anf. 139 LORENA DELGADO VARAS (V)
          </note>
          <note>
            (Beslut skulle fattas den 15 juni.)
          </note>
          <note>
            § 15 Bordläggning och beslut om förkortad motionstid
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 19.37.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
