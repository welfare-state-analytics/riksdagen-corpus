<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--118</head>
          <docDate when="2021-05-04">2021-05-04</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 13 april justerades.
          </note>
          <note>
            § 2 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 6 maj kl. 14.00.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följand e skrivelser hade kommit in:
          </note>
          <note>
            Interpellation 2020/21: 676
          </note>
          <note>
            Till riksdagen
          </note>
          <note>
            Interpellation 2020/21:676 Vaccinering av Försvarsmaktens personal
          </note>
          <note>
            av Alexandra Anstrell (M)
          </note>
          <note>
            Interpellationen kommer att besvaras tisdagen den 18 maj 2021.
          </note>
          <note>
            Skälet till dröjsmålet är tillfälligt förhinder att närvara i
            kammaren.
          </note>
          <note>
            Stockholm den 30 april 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21: 685
          </note>
          <note>
            Till riksdagen
          </note>
          <note>
            Interpellation 2020/21:685 Brandskydd hos äldre och personer
            med funktionsnedsättning
          </note>
          <note>
            av Marléne Lund Kopparklint (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 25 maj 2021.
          </note>
          <note>
            Stockholm den 3 maj 2021
          </note>
          <note>
            Justitiedepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2020/21:4007, 4011, 4017 och 4028 till socialutskottet
          </note>
          <note>
            2020/21:4012, 4020 och 4023 till arbetsmarknadsutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkanden
          </note>
          <note>
            2020/21:SoU34 Fortsatt giltighet av lagen om tillfälliga smittskyddsåtgärder
            på serveringsställen
          </note>
          <note>
            2020/21:SoU22 Lag om estetiska kirurgiska ingrepp och estetiska
            injek ­ tionsbehandlingar
          </note>
          <note>
            Konstitutionsutskottets betänkanden
          </note>
          <note>
            2020/21:KU17 Riksrevisionens årsredovisning för 2020
          </note>
          <note>
            2020/21:KU28 Riksrevisionens rapport om automatiserat beslutsfattande
            i statsförvaltningen
          </note>
          <note>
            2020/21:KU30 Verksamhetsredogörelser för riksdagens nämnder
          </note>
          <note>
            Utbildningsutskottets betänkande
          </note>
          <note>
            2020/21:UbU22 Dröjsmålstalan vid erkännande av yrkeskvalifikationer
          </note>
          <note>
            Justitieutskottets betänkanden
          </note>
          <note>
            2020/21:JuU25 Processrättsliga frågor
          </note>
          <note>
            2020/21:JuU40 Redogörelse för verksamheten inom den gemensamma
            parlamentariska kontrollgruppen för Europol och den svenska delega
            ­ tionens arbete under 2020
          </note>
          <note>
            Arbetsmarknadsutskottets betänkande
          </note>
          <note>
            2020/21:AU14 Undantag för deltidsbrandmän vid beräkning av arbetslöshetsersättning
          </note>
          <note>
            Näringsutskottets betänkanden
          </note>
          <note>
            2020/21:NU19 Gränsöverskridande tillgång till radio ‑ och tv-program
          </note>
          <note>
            2020/21:NU20 Näringspolitik
          </note>
          <note>
            2020/21:NU21 Energipolitik
          </note>
          <note>
            § 6 Svar på interpellation 2020/21:671 om Bromma flygplats framtid
          </note>
          <note>
            Anf. 1 Infrastrukturminister TOMAS ENEROTH (S):
          </note>
          <note>
            Fru talman! Edward Riedl har frågat mig om jag anser att minskat
            resande på grund av en pandemi är ett rimligt skäl till att avveckla
            Bromma flygplats och , om inte, vilka skäl som ligger till grund
            för mitt och regeringens beslut.
          </note>
          <note>
            Nej, det är inte pandemin som är skälet. Coronapandemin har fört
            med sig ett kraftigt minskat flygresande. Men redan 2018 inträffade
            ett trendbrott , där inrikesflyget började att minska samtidigt
            som vi såg en stor samhällsdebatt kring flygets klimatpåverkan.
            En stor del av trafiken på Bromma flygplats utgörs av inrikestrafik.
            Det är tveksamt om volymerna på inrikestrafiken kommer att bli
            desamma som tidigare. Det finns flera skäl till detta. Ett viktigt
            skäl är den ökade digitaliseringen , som medför att behovet av
            affärsresor kan minska, även för flyget. Detta är tydligt, inte
            minst med tanke på den utveckling av distansarbete som skett under
            pandemin.
          </note>
          <note>
            Regeringen har tillsatt en utredare som ska analysera och redovisa
            hur driften och verksamheterna vid Bromma flygplats formellt kan
            avvecklas. Det handlar bl and annat om att beskriva de juridiska
            aspekterna respektive de ekonomiska förutsättningarna och konsekvenserna
            av en avveckling av flygplatsen. Utredaren har också i uppdrag
            att beskriva och redovisa åtgärder för att säkra nödvändig kapacitet
            vid Arlanda flygplats vid en avveck ­ ling av verksamheten. Uppdraget
            ska redovisas senast den 31 augusti.
          </note>
          <note>
            Swedavia AB har utifrån bolagets uppdrag och affärsmässiga perspektiv
            gjort en konsekvensanalys av den fortsatta driften av Bromma flygplats.
            Enligt Swedavias bedömning är det under rådande marknadsförutsättningar
            inte affärsmässigt motiverat att driva Bromma flygplats vidare.
            Swedavia gör vidare bedömningen att flygtrafiken i Stockholm i
            stället bör koncentreras till Arlanda flygplats. Deras bedömning
            är att detta på bästa sätt värnar både konkurrenskraft och tillgänglighet.
          </note>
          <note>
            Sverige är ett glest befolkat land med stora avstånd. Det innebär
            att flyget har en viktig roll i transportsystemet när det gäller
            resor och transporter över långa avstånd. Samtidigt har flyget
            en betydande miljö- och klimatpåverkan som ska minska. Flyget,
            liksom övriga trafikslag, ska bidra till målet om att Sverige
            ska bli världens första fossilfria välfärdsland .
          </note>
          <note>
            Anf. 2 EDWARD RIEDL (M):
          </note>
          <note>
            Fru talman! Tack, infrastrukturministern, för svaret, som är
            skrivet för flera dagar sedan. Regeringens partier byter ju position
            rätt ofta, och det svar som vi hörde läsas upp kanske inte gäller
            i dag. Det återkommer vi till.
          </note>
          <note>
            Låt mig tydligt säga att fungerande flygtrafikförbindelser i
            hela Sverige är mycket viktigt för jobb, för företag och för att
            människor ska kunna bo och verka på olika platser runt om i vårt
            land. Det minskade resandet under pandemin bör givetvis inte på
            något sätt tas till intäkt för att allting har förändrats i grunden.
            Om det vet vi ju ingenting. Många av oss kan tro att saker och
            ting har påverkats i olika riktningar, men sannolikt kommer det
            i hela Sverige att finnas ett stort behov av att kunna ta sig
            till och från vår huvudstad och vidare ut i världen. På det sättet
            är ett fungerande inrikesflyg mycket viktigt.
          </note>
          <note>
            Fru talman! Infrastrukturministern svarar att man inte gör detta
            på grund av corona. I svaret säger han dock att vi har fått förändrade
            mönster under corona, så åtminstone utifrån ministerns eget svar
            är det ändå ett av skälen. Man har gett Swedavia i uppdrag att
            titta på marknadsmässigheten i detta, och det är klart, fru talman,
            att under en pandemi är det svårt att få ekonomin att gå ihop
            både för en flygplats och för väldigt mycket annat. Det är ett
            mycket exceptionellt läge. Vidare pratar Swedavia om att man inte
            vet hur de närmaste åren ser ut, och det är det ju ingen som gör.
          </note>
          <note>
            Fru talman! Gällande Arlanda vore det väldigt bra om vi kunde
            öka kapaciteten så att vi kan få fler flygförbindelser därifrån.
            Vad det handlar om är inte att fylla flyg över dygnets alla timmar.
            Vi behöver kunna ta oss till och från i peaktider, så det är då
            flyget behöver fungera.
          </note>
          <note>
            Regeringen säger att det är klimatet som är skälet, men om vi
            landar lika många flyg fast på en flygplats i stället för på två
            har jag svårt att se de stora klimatvinsterna. Då är det annat
            som kommer att bidra till ett bätt ­ re klimat.
          </note>
          <note>
            Det enda jag kan se är att regeringen har en plan för att försvåra
            för människor ute i landet att ta sig till och från Stockholmsregionen,
            för det är det enda sättet att minska flygets klimatbelastning
            på kort sikt. Sedan får vi väl ändå hoppas att flyget på lång
            sikt kommer att kunna bli mer miljö- och klimatvänligt.
          </note>
          <note>
            Om man försöker att inta alla positioner – både för och emot
            klimatet, för och emot tillgänglighet och för och emot möjligheten
            att kunna transportera sig – blir det såklart lätt att prata med
            människor i olika sammanhang. Jag vill fråga infrastrukturministern
            om det mot bakgrund av att vi är i ett mycket exceptionellt läge
            under en pandemi verkligen är rimligt att ta den här typen av
            stora beslut som regeringen försöker att göra och därmed försvåra
            tillgängligheten för hela Sverige när det gäller att ta sig till
            och från vår huvudstad.
          </note>
          <note>
            Moderaternas svar på den frågan är nej. Regeringen har så att
            säga haft både ja- och nejpositionen under de senaste dagarna,
            och vi får väl höra vad infrastrukturministern säger här. I går
            lät det nämligen som om åtmin ­ stone halva regeringen förstod
            att det saknas parlamentariskt stöd för det som man gick ut och
            sa på presskonferensen, det vill säga lägga ned Brom ­ ma flygplats.
          </note>
          <note>
            Vi moderater är tydliga: Vi vill ha en god tillgänglighet till
            och från vår huvudstad. Vad är regeringens svar på detta?
          </note>
          <note>
            Anf. 3 HANS WALLMARK (M):
          </note>
          <note>
            Fru talman! Det är bra att vi har röster som Edward Riedls som
            ger landet en röst i Sveriges riksdag, i det här fallet från Västerbotten
            och med det norrländska perspektivet. Låt mig därför addera det
            skånska perspektivet.
          </note>
          <note>
            Fru talman! Bromma är hela Sveriges flygplats. Det här är inte
            en exklusivitet för Stockholm. Det är också oerhört viktigt att
            betänka att Stockholm är Sveriges huvudstad med alla de för- och
            nackdelar som det innebär för huvudstadsregionen. Sedan 1658 är
            inte Skånelands huvudstad Köpenhamn, utan det är Stockholm. Det
            innebär naturligtvis möjligheter för Stockholm men också belastningar.
            Det är viktigt att se till hela landet, och då är Bromma en förutsättning
            för alla dem som bor i andra delar av Sverige att ta sig till
            och från sin huvudstad på ett relativt enkelt sätt.
          </note>
          <note>
            Allt tal från regeringens och regeringspartiernas sida får konsekvenser.
            När man ifrågasätter Bromma sprider det med rätta oro i Umeå,
            i Visby, i Kalmar, i Ängelholm och i Helsingborg. Det är ungefär
            som när socialdemokrater kommer med löst tal om fastighetsskatten.
            Då griper det till i hjärteroten hos alla de svenskar som har
            eget hem eller villa. Därför är orden av betydelse.
          </note>
          <note>
            Fru talman! Jag tror dessvärre att infrastrukturministern har
            rätt, nämligen att det kanske inte är pandemin som är skälet till
            att man vill lägga ned Bromma utan att det är Brommahatet, inte
            minst som det har kommit till uttryck av det andra regeringspartiet
            Miljöpartiet.
          </note>
          <note>
            Tyvärr är det så att Tomas Eneroths svar, fru talman, är helt
            renons på insikter om hur det ser ut i resten av landet. Det finns
            inget resonemang, inget antagande, om hur detta med att stänga
            Bromma kommer att påverka andra delar av landet. Med Bromma påverkas
            sådant som turtätheten och prisbilden på biljetten. Dessutom finns
            bara ett begränsat antal så kallade slottider, det vill säga de
            tider på morgonen och eftermiddagen då plan helst vill gå upp
            i luften eller landa. Risken är stor att om det bara finns Arlanda
            med nuvarande kapacitet, och när väl trafiken kommer igång i större
            utsträckning, kommer det att bli svårare, krångligare eller sämre
            att ta sig från andra delar av landet till Stockholm – och än
            viktigare att ta sig från Stockholm till andra delar av landet.
          </note>
          <note>
            Fru talman! För någon dag sedan fanns en debattartikel i Svenska
            Dagbladet skriven av ett antal lokala moderata företrädare. Det
            var Robin Holmberg i Ängelholm, Peter Danielsson i Helsingborg,
            Anja Tenje i Växjö, Pär Jönsson i Östersund och Anders Ågren i
            Umeå. De är reella röster för hela landet i kontrast till vår
            infrastrukturminister som visar sin likgiltighet för vilka konsekvenser
            en nedläggning av Bromma får.
          </note>
          <note>
            Fru talman! Därför är jag glad över att flera partier i trafikutskottet
            har enat sig bakom ett initiativ. Man anser att trafikutskottet
            genom ett utskottsinitiativ ska rikta ett tillkännagivande till
            regeringen om att Bromma ska fortsätta att vara en modern flygplats
            och att beslut om Brommas framtid tidigast kan tas senare när
            flyget återhämtat sig och tillförlitliga prognoser avseende flygets
            utveckling kan göras.
          </note>
          <note>
            Fru talman! Det är tur att det finns röster som talar för hela
            landet. Det gör inte infrastrukturministern.
          </note>
          <note>
            Anf. 4 Infrastrukturminister TOMAS ENEROTH (S):
          </note>
          <note>
            Fru talman! Jag tackar Edward Riedl för klok argumentation. Jag
            tackar också Hans Wallmark, men jag får nog säga att jag är lite
            förvånad över tonläget. Jag känner Hans Wallmark som en sympatisk
            och kunnig riksdagsledamot från en vacker del av Sverige. Men
            att anklaga mig för att inte känna till hur hela landet har det
            och att inte ta ställning för hela landet tycker jag var lite
            lågt, ska jag ärligt säga. Som den smålänning jag är har jag flugit
            flera gånger inte minst från Växjö till både Arlanda och Bromma.
            Vi smålänningar har haft lite olika alternativ. Just nu under
            pandemin har vi inte haft några möjligheter att flyga utan har
            fått resa med tåg eller ta bil. Så jag är väl bekant med förutsättningarna.
          </note>
          <note>
            Det är viktigt att komma ihåg att diskussionen om Brommas vara
            eller inte vara inte är ny. Den har funnits under lång tid. Anders
            Sundström hade sin Brommautredning. I Arlandarådet har vi arbetat
            mycket med frågan om hur vi kan stärka Arlandas kapacitet för
            att samla inrikesflyget.
          </note>
          <note>
            Nog är det en underlig ordning när jag som Växjöbo ibland har
            fått flyga till Bromma för att sedan ta taxi ut till Arlanda för
            att i så fall flyga vidare. Nog är det en underlig ordning att
            vi i Sverige inte klarar att samla inrikesflyget på en flygplats,
            med alla de möjligheter det innebär för transfertrafiken vidare
            ut i landet och alla de möjligheter det innebär för oss som kommer
            från landet att få direkt access till flyget ut i världen.
          </note>
          <note>
            Arlanda flygplats har under lång tid brottats med stora utmaningar.
            Det var ju bakgrunden till Arlandarådet. Det är något som näringslivet
            och politikerna inte bara i Stockholm utan också i Sverige har
            varit oroade för.
          </note>
          <note>
            För inte så länge sedan hade jag en interpellationsdebatt med
            Moderaternas transportpolitiska talesperson Maria Stockhaus. Hon
            frågade hur vi ska säkra internationella direktförbindelser från
            Sverige och från Arlanda. Ni vet att Sverige är ett exportberoende
            industriland, och ni vet att vi är starkt beroende av bra kommunikationer
            internationellt. Men ni vet också att i den kampen segrar Kastrup
            varje dag, och det borde förenkla förutsättningarna för Arlanda
            att få ett förbättrat underlag och samla inrikestrafiken på Bromma.
          </note>
          <note>
            Det är väl så Swedavia resonerar när det gör sina marknadsmässiga
            bedömningar av att bedriva en tom flygplats som Bromma och hellre
            ser att vi samlar kapaciteten på Arlanda. Det är väl också det
            som är utgångspunkten när vi från regeringens sida aviserar att
            vi nu tillsätter en utredning som ska titta på detta. Vi ska titta
            på de utmaningar som finns, hur kapaciteten kan säkras och att
            flyg från hela landet kan landa på Arlanda. I sin tur kan vi få
            veta om det innebär förutsättningar att klara bra slottider.
          </note>
          <note>
            Det tidigare tillkännagivandet från riksdagen kom 2016, och då
            var förutsättningarna naturligtvis helt annorlunda. Då kunde man
            också konstatera att det skulle bli svårt att hitta slottider
            vid peaktider, som Edward Riedl så riktigt påpekade. I dag är
            förutsättningarna annorlunda. På minis ­ terrådsmöten ute i Europa
            har vi antagit undantagsregler för slottider. Det finns bättre
            förutsättningar än någonsin att i så fall göra en flytt som skulle
            säkra bra tillgänglighet för flyg från hela landet. Det är ingen
            unik process för Sverige. Så ser det ut i övriga Europa – tro
            mig! Jag pratar också med mina kollegor ute i Europa.
          </note>
          <note>
            Därför är det lite underligt om man, som Hans Wallmark, kan vara
            så bestämd i sin uppfattning utan att ens invänta ett ordentligt
            underlag, som utredningen ska redovisa den 31 augusti. Min och
            regeringens utgångspunkt är naturligtvis att vi sedan ska återkomma
            till riksdagen. Riksdagen har ju redan i dag ett tillkännagivande
            om hur Bromma ska utvecklas, och nu verkar det vara en rörelse
            på gång i riksdagen om att förändra den positionen.
          </note>
          <note>
            Anf. 5 EDWARD RIEDL (M):
          </note>
          <note>
            Fru talman! Låt mig säga några ord om det infrastrukturministern
            pratade om, nämligen att svaren saknas på de frågor som ställs
            i kammaren. Jag har sagt det många gånger förut, och jag säger
            nu att infrastrukturmi ­ nister Tomas Eneroth är en mycket sympatisk
            person men också en god debattör. Han slingrar sig alltid snyggt
            och effektivt undan alla frågor i kammaren. Så jag ska försöka
            avsluta med de frågor jag tycker att infrastrukturministern borde
            ge svar på. Sedan får ni som lyssnar bedöma om han lyckas undvika
            att ge svar på frågorna eller inte.
          </note>
          <note>
            Vi har nått kapacitetsmax på Arlanda i många avseenden vad gäller
            peaktiderna. Alla som flyger till och från huvudstaden vet om
            hur det såg ut innan pandemin. Det var fullt på Arlanda. Logistikproblemen
            var myck ­ et stora. Att då tänka sig att svälja hela Brommas
            kapacitet i peaktider har jag mycket svårt att se när det gäller
            flygplatsinfrastrukturer, slottider, landningsbanor och så vidare.
            Innan allt finns på plats kan man alltså inte lägga ned Bromma
            flygplats utan mycket stora och betydande svårigheter för övriga
            delar av Sverige att ha tillgång till huvudstaden och vidare ut
            i världen.
          </note>
          <note>
            Jag kommer från Norrland. En stor del av framtiden finns i Norrland.
            Den växer så det knakar. De två länen som det sprudlar om, Norrbotten
            och Västerbotten, som jag kommer från, handlar om mycket av svensk
            exportindustri. Det är ryggraden i svensk ekonomi. Många av de
            fina och flashiga jobben i huvudstaden är helt beroende av att
            den svenska bas ­ industrin fungerar.
          </note>
          <note>
            Men det finns också en bild av att svensk industri är att man
            producerar de här sakerna och sedan exporterar dem, och så är
            allt klart. Men så ser det inte ut, fru talman. En allt större
            del av de stora exportbolagens omsättning består i dag av tjänster
            kopplade till det man producerar. Många företag passerar den magiska
            gränsen då mer än 50 procent av intäkterna kommer från tjänsteköp
            kopplade till det man producerar. Då behöver man god tillgång
            både till huvudstaden och vidare ut i världen.
          </note>
          <note>
            Därför är det svårt att förstå – och jag ska börja närma mig
            mina frågor till infrastrukturministern, fru talman – att infrastrukturministern
            pratar om att vi måste utveckla Arlanda flygplats för att den
            ska kunna svälja kapaciteten från Bromma samtidigt som den här
            regeringens första åtgärd i pandemin inte var att påbörja en massa
            byggnationer på Arlanda när det inte fanns några människor där.
            Det är ju ett exceptionellt bra läge, om man nu vill utveckla
            Arlanda flygplats, att påbörja det arbetet när det inte finns
            några flygresenärer. I stället drar man bort pengarna trots att
            den här riksdagen gav ett tillkännagivande så sent som i juni
            2020 om att Arlanda borde utvecklas och inte få satsningar strypta.
          </note>
          <note>
            Därför har jag frågor, fru talman. Om jag kopplar ihop allt det
            vackra som infrastrukturministern säger med de handlingar som
            regeringen faktiskt utför har jag svårt att få det att gå ihop,
            men jag har tre frågor. Vi får se om infrastrukturministern snirklar
            undan dem eller väljer att besvara alla tre eller åtminstone någon
            av dem.
          </note>
          <note>
            Vill ministern utveckla Arlanda flygplats, och är han i så fall
            beredd att tillföra pengar för att göra detta?
          </note>
          <note>
            Vill han ha fler eller färre flyg i det svenska inrikesflyget?
            Det är rätt väsentligt utifrån hur ministern pratar, för ministern
            pratar om att man ska ha både fler och färre flyg samtidigt.
          </note>
          <note>
            Och framför allt, vill infrastrukturministern i dag lägga ned
            Bromma flygplats eller inte? Det skulle jag vilja veta.
          </note>
          <note>
            Anf. 6 HANS WALLMARK (M):
          </note>
          <note>
            Fru talman! Nu är ju inte det här någon tävling om att vara mest
            sympatisk, där det nog finns skäl att tro att infrastrukturministern
            ligger bättre till än moderata riksdagsledamöter, utan det här
            handlar om villkoren för hela landet.
          </note>
          <note>
            Det infrastrukturministern själv säger i sitt svar är ju att
            man ska ta fram en utredning som ska analysera hur Bromma flygplats
            formellt kan avvecklas. Det är det vi diskuterar.
          </note>
          <note>
            Då är det så att de som kommer från Ängelholm och Helsingborg,
            från Umeå, från Visby och från Kalmar, de ställer frågor om detta.
            Hur påverkar det turtätheten? Hur påverkar det prisbilden? Hur
            påverkar det landnings- och starttider? Det kan man inte lattja
            bort på något sätt, utan det är realiteten för dem som måste ta
            sig till och från Sveriges huvudstad. Och då är det så att Bromma
            och Arlanda, hitintills på ett ganska förnämligt sätt, kompletterar
            varandra.
          </note>
          <note>
            Sedan finns det en del dåliga erfarenheter i olika delar av landet.
            Till exempel har en konsekvens av corona varit att de nordvästskånska
            kommunerna har tagit över Ängelholm Helsingborg Airport. Det har
            utställts att de skulle kunna få stöd och hjälp från staten, men
            så har det inte blivit – inte en krona utöver de generella pengarna.
          </note>
          <note>
            Man kan hänvisa till att det är fint väder i Skåne och att det
            är trevligt i Rebbelberga, fru talman. Men det hjälper ju inte,
            för när det kommer till konkreta åtgärder är det det som räknas.
            Om andra flygplatser får statligt stöd och Ängelholm Helsingborg
            inte får ett riktat statligt stöd är det klart att det påverkar.
          </note>
          <note>
            Om man lägger ned Bromma och det påverkar turtätheten, prisbilden
            och landnings- och starttider påverkar det människor som bor i
            andra delar av landet men som i dag är i behov av Bromma. Det
            är det det handlar om, inte vem som är mest sympatisk. Där vinner
            ministern.
          </note>
          <note>
            Anf. 7 Infrastrukturminister TOMAS ENEROTH (S):
          </note>
          <note>
            Fru talman! Tack, både Hans Wallmark och Edward Riedl, för beröm
            men också frågor och kloka synpunkter!
          </note>
          <note>
            För att börja med själva utredningen: Skälet till att utreda
            är att ta reda på hur det faktiskt går till att avveckla en flygplats.
            Jag tänker att det kan vara viktigt att ta reda på.
          </note>
          <note>
            Vilka avtal finns på Bromma utöver det avtal som finns mellan
            Stockholms stad och Swedavia? Finns det andra avtal?
          </note>
          <note>
            Hur ser det ut med saneringskostnaderna? Det har ju funnits verksamhet
            där under lång tid, och alla kan nog tänka sig att marken behöver
            saneras högst väsentligt om man ska bygga till exempel bostäder
            där.
          </note>
          <note>
            Hur säkrar man kapaciteten? Jag tycker att det är jätteviktigt
            att flyg, vare sig det är från Ängelholm eller från norra Sverige
            eller från hemma i Småland, ska kunna landa i Stockholm och ha
            tillgänglighet till Stockholm. Det är bra för Stockholm, och det
            är bra för Sverige.
          </note>
          <note>
            Och hur går det med ambulansflyget och med andra flygaktörer?
          </note>
          <note>
            Det är skälet till att frågan faktiskt måste ställas i en utredning.
            Vad krävs för att avveckla Bromma flygplats, och hur säkras kapaciteten
            vid Arlanda? Hans Wallmark tycks redan ha bestämt sig om detta,
            men jag tror att det är viktigt att ha det i åtanke.
          </note>
          <note>
            Det var inte heller så att den första åtgärde n i pandemin var
            att bygga ut Arlanda. Det hade varit lite udda att göra det i
            ett läge då allt flyg världen över stod still. Den första åtgärden
            var faktiskt att säkra flyget – och en av de första insatserna
            var att säkra flyg till Edward Riedls valkrets.
          </note>
          <note>
            Vi införde allmän trafikplikt. När marknaden inte klarade det
            upphandlade vi från statens sida flyg som gick inte bara från
            Gotland till fastlandet utan också upp till Norrland för att det
            är så viktigt att säkra den kapaci ­ teten, inte minst i en pandemi.
          </note>
          <note>
            Dessutom tillförde vi stora resurser till de regionala flygplatserna
            – och till Swedavia och Luftfartsverket och till Statsrådet Ardalan
            Shekarabi (S) – av det enkla skälet att flyget står inför väldigt
            stora utmaningar i hela världen, och flyget är viktigt för Sverige.
            Flyget behövs, men flyget behöver ställa om.
          </note>
          <note>
            Det är också argumenten för att se om det finns möjligheter att
            säkra inrikesflyget på Bromma i stället. Finns det möjligheter
            att säkra bra slot ­ tider under peaktiden? Det är utredaren som
            ska titta på detta.
          </note>
          <note>
            Edward Riedl ställer frågan om jag vill utveckla Arlanda. Jag
            vill att Arlandas kapacitet ska säkras. Swedavia säger, vilket
            Edward Riedl inte riktigt följer, att kapaciteten nu är tillräcklig
            för att inrymma inrikesflyget. Jag vet inte om Edward Riedl har
            annan information än Swedavia har, men jag kan tänka mig att utskottet
            som ansvarar för frågan kan bjuda in Swed ­ avia för att få reda
            på hur förutsättningarna faktiskt ser ut under åren fram ­ över
            för att säkra kapaciteten. Det ska också utredaren titta på, naturligtvis.
          </note>
          <note>
            Kommer det att bli fler eller färre flyg? Ja, de flesta bedömare
            ute i världen säger att det sannolikt kommer att bli färre flyg
            även med en utveckling med elflyg. Jag tycker att det är svårbedömt.
            Jag hoppas ju på flygets omställning. Industriellt hoppas jag
            verkligen på elflyg, och jag hoppas på biobränsle. Men det är
            faktiskt svårförutsägbart hur det kommer att bli, för det är en
            ordentligt tuff situation för flyg i hela världen just nu. Vi
            såg också före pandemin hur resmönstren ändrade sig och allt fler
            valde att åka med till exempel tåg i stället för flyg. Men för
            Sveriges del är det viktigt med hållbart flyg. Den delen måste
            öka, och det säger också flygbranschen själv väldigt tydligt i
            sina ambitiösa planer för att få fossilfritt flyg.
          </note>
          <note>
            Vill jag lägga ned Bromma? Ja, det råder väl inget tvivel om
            vad vi i regeringen har för avsikt när vi presenterar att vi vill
            utreda förutsättningarna för detta. Men jag har också respekt
            för det riksdagsbeslut som ligger. Jag har ju suttit i riksdagen
            länge. Det finns ett riksdagstillkännagivande som säger att Bromma
            till och med ska utvecklas. Då måste regeringen kunna avisera
            en utredning och tala om för riksdagen att så här ser förutsättningarna
            ut nu. Men det är riksdagen som äger den frågan även om det formella
            beslutet om basutbudet ligger hos regeringen och det om Brommas
            nedläggning ligger hos Swedavia.
          </note>
          <note>
            Anf. 8 EDWARD RIEDL (M):
          </note>
          <note>
            Fru talman! Jag vill förtydliga något från min sida i vårt tidigare
            replikskifte. Jag sa att infrastrukturministern är en mycket sympatisk
            person. Jag vill bara säga att också min ärade kollega Hans Wallmark
            är en mycket sympatisk person. Jag tänker inte försöka avgöra
            här i talarstolen vem av dem som är mest sympatisk. Däremot kan
            jag säga att en av de två är mer konkret och svarar på frågor,
            och det vill jag ge min moderatkollega Hans Wallmark.
          </note>
          <note>
            Fru talman! Infrastrukturministern gör det han ofta gör, nämligen
            låter bli att svara på egentligen någon av frågorna. Eller, jag
            ska ge ministern rätt i att han svarade på en fråga: Han vill
            lägga ned Bromma flygplats. Men han har förstått att det inte
            finns en majoritet i riksdagen för detta, och det är ju riksdagen
            som slutgiltigt avgör frågan.
          </note>
          <note>
            Problemet är att den här regeringen vill minska flyget. Man vill
            försvåra för svensk exportindustri och för människor som bor ute
            i landet att ta sig till och från huvudstaden. Det skadar jobb,
            och det skadar företag. Det är det många som vittnar om ute i
            landet. Det försvårar också för människor att bo utanför Stockholmsregionen
            när man gör på det sättet.
          </note>
          <note>
            När det gäller trafikplikten, vilket ministern pratar om, vill
            jag bara säga två saker. Det ena är att det började i ett tillkännagivande
            från riksdagen. Det var alltså andra partier än regeringspartierna
            som sa att man måste säkra flygkapacitet till och från. Det andra
            är att man kan göra både och, fru talman . Man kan bygga ut kapaciteten
            på Arlanda samtidigt som man räddar flyget under en ganska exceptionell
            kris.
          </note>
          <note>
            Det kommer inga konkreta svar från infrastrukturministern mer
            än att man vill lägga ned, försvåra och försämra resandet inom
            landet. Svaret från Moderaterna är mycket tydligt: Vi vill samarbeta
            med alla partier i Sveriges riksdag som vill se till att vi både
            gör flyget mer miljövänligt och säkrar kapacitet och möjligheter
            att resa till och från vår huvudstad.
          </note>
          <note>
            Anf. 9 Infrastrukturminister TOMAS ENEROTH (S):
          </note>
          <note>
            Fru talman! Tack, Edward Riedl – det är nu man förstår att Moderaterna,
            än mer nu för tiden, kallar sig ett konservativt parti. Ändra
            inte hur saker och ting har varit! Låt allt vara som det alltid
            har varit! Men allvarligt talat: Omvärlden förändras. Det gäller
            inte bara klimatfrågan, där det är stora förändringar, utan också
            förutsättningarna för inte minst flyginfrastrukturen. Att Moderaterna
            redan har bestämt sig utan att ens invänta en utredning från regeringen
            är ändå lite speciellt.
          </note>
          <note>
            Jag har dock talat med många moderata företrädare som ändå ser
            förutsättningarna och ser skälen till att kapaciteten på Arlanda
            behöver säkras. Den konkurrens om internationella direktlinjer
            som så småningom, i ett återstartat flyg, kommer att finnas talar
            för att underlaget på Arlanda behöver stärkas. Maria Stockhaus,
            som jag hade en interpellationsdebatt med för ett tag sedan, redovisade
            utifrån en konsultrapport – tror jag att det var, men jag är lite
            osäker där – att det finns olika skäl till att man väljer att
            etablera direktlinjer. En fråga är: Hur stort är underlaget? Den
            andra är: Hur stor är transfertrafiken?
          </note>
          <note>
            Nu har Hans Wallmark och Edward Riedl inte möjlighet att svara,
            men det Moderaterna behöver fundera på är om underlaget och transfertrafiken
            ökar eller minskar och därmed om förutsättningarna att få fler
            internatio ­ nella direktförbindelser på Arlanda ökar eller minskar
            om man flyttar flyget från Bromma till Arlanda. Som pragmatisk
            socialdemokrat tycker jag att vi måste utreda förutsättningarna
            och titta på möjligheterna. Jag ser logiken i det, och jag säger
            som en klok riksdagsledamot från Kalmartrakten: Det är väl inte
            helt avgörande vilken socken i Stockholm man landar i, utan det
            viktiga är tillgängligheten till Stockholmsregionen. Jag tror
            att det kommer att vara avgörande.
          </note>
          <note>
            Moderaterna är dock välkomna in i diskussionen om den svenska
            flyg ­ infrastrukturen. Jag tycker att det är viktigt att vi nu
            klarar av att utreda frågan och sedan kan ta ställning under hösten
            gällande att säkra kapa ­ citeten på Arlanda – men även gällande
            en möjlig avveckling av Bromma.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:675 om Trafikverkets översyn
            av begreppet riksintresse
          </note>
          <note>
            Anf. 10 Infrastrukturminister TOMAS ENEROTH (S):
          </note>
          <note>
            Fru talman! Anders Åkesson har med anledning av den pågående
            översynen av riksintressen frågat mig vilka åtgärder jag avser
            att vidta för att säkerställa hela landets behov av en utvecklad
            transportinfrastruktur.
          </note>
          <note>
            Att en anläggning utpekats som riksintresse utgör inte skäl för
            Trafikverket, regionerna eller regeringen att göra någon annan
            bedömning av en viss trafikanläggnings behov av investeringsåtgärder.
            Det är anläggningens funktion i transportsystemet som är styrande
            för dess standard och utformning. Stångådalsbanan är ett exempel
            på infrastruktur som är viktig för både regional och lokal utveckling.
            Den ekonomiska planeringen av infrastrukturåtgärder påverkas inte
            av om en anläggnings status som riksintresse eller inte förändras.
            Trafikverket har regeringens uppdrag att verka för en god tillgänglighet
            i hela landet och inte minst beakta infrastrukturens regionala
            betydelse, vilket jag förutsätter fortsatt tillämpas.
          </note>
          <note>
            Det är Trafikverket som anger och tillämpar kriterier för bedömning
            av vilka områden som anses vara av riksintresse för kommunikationer
            , men ingen ska tveka på regeringens uppfattning kring vikten
            av regional utveckling.
          </note>
          <note>
            För regeringen är det viktigt med god tillgänglighet i hela Sverige.
            Det är nödvändigt för att det ska vara möjligt att bo, leva och
            verka i alla delar av landet och för att få ett Sverige som håller
            ihop. Regeringen har nyligen lagt fram en proposition med den
            största ekonomiska ramen någonsin för transportinfrastrukturåtgärder
            : 876 miljarder kronor för perioden 2022 − 2033. Propositionen
            innebär stora satsningar både på att ta hand om och utveckla befintlig
            infrastruktur och på att genomföra nya investeringar i hela landet.
          </note>
          <note>
            Anf. 11 ANDERS ÅKESSON (C):
          </note>
          <note>
            Fru talman! Tack för svaret, infrastrukturministern!
          </note>
          <note>
            Bakgrunden till min interpellation är den just nu pågående översynen
            av riksintressen i landet. Det är Boverket som på regeringens
            uppdrag gör denna. Som företrädare för Centerpartiet vill jag
            säga att detta i grunden är bra. Det är också ett resultat av
            det januariavtal som Centerpartiet har slutit med regeringen och
            Liberalerna. Det är utmärkt; 43 procent av landets yta omfattas
            av riksintressen.
          </note>
          <note>
            Som en del i detta arbete gör Trafikverket en genomgång av de
            av verkets anläggningar som vilar på riksintressen. I min interpellation
            tog jag upp ett exempel, nämligen Stångådalsbanan. Det är en bit
            järnväg som går mellan två län i sydöstra Sverige. Jag kunde lika
            gärna ha tagit upp exemplet riksväg 30 mellan Växjö och Jönköping.
          </note>
          <note>
            Det här är i och för sig vägstumpar och järnvägsstumpar, men
            de är delar av ett större nationellt system och bildar tillsammans
            med andra delar en helhet. Vad händer, fru talman, om man plockar
            ut riksintresset? Eller varför har man över huvud taget ett riksintresse
            under en transportinfrastruktur – en flygplats, en hamn, en väg
            eller järnväg? Jo, det är ju för att skydda den mot andra planmässiga
            intressen, som vatten, markanvändan ­ de, bostadsproduktion och
            så vidare.
          </note>
          <note>
            I sitt svar hänvisar infrastrukturministern till en väldigt bra
            proposition som strax ska hanteras av Sveriges riksdag, nämligen
            infrastrukturpropositionen. I den ställer vi väldigt höga krav
            och förväntningar på att transporter förs över från väg till järnväg,
            bland annat. För att lyckas med det fordras att det finns järnvägsanläggningar
            i gott skick runt om i landet att göra överflyttningen till.
          </note>
          <note>
            Jag har i min interpellation varit rätt detaljrik när det gäller
            det jag uppfattar som Trafikverkets egen tolkning av det uppdrag
            man har fått av Boverket att se över riksintressena. Boverket
            har varit tydligt med att det mycket väl kan finnas skäl att fortsatt
            ha riksintressen kopplade till regio ­ nala intressen – regionala
            vägar och järnvägar – medan Trafikverket glider på den tolkningen.
            Därmed uppstår en situation som skapar mycket stor osäkerhet runt
            om i landet, fru talman, för just nu sitter kommuner och regioner
            – stora delar av samhällslivet – och funderar på hur den enorma
            mängd resurser som kommer till uttryck i den proposition som infrastrukturministern
            just har lagt på riksdagens bord ska fördelas på bästa möjliga
            sätt över landet.
          </note>
          <note>
            I sitt svar säger infrastrukturministern att det är lugnt. Jag
            ifrågasätter inte Tomas Eneroths intentioner eller förutsättningarna
            för Trafikverket att jobba efter dessa, men i sitt svar hänvisar
            infrastrukturministern till att den ekonomiska planeringen av
            infrastrukturåtgärder inte påverkas av om en anläggnings status
            som riksintresse eller inte har förändrats. Så kan det vara, men
            den fysiska planeringen är helt avgörande om det ens ska vara
            möjligt att fullfölja huruvida det finns ett riksintresse eller
            inte, Tomas Eneroth.
          </note>
          <note>
            Av det skälet upprepar jag min fråga: Hur ser statsrådet till
            att skydda och säkerställa hela landets behov avseende fysisk
            – inte ekonomisk – planering?
          </note>
          <note>
            Anf. 12 GUDRUN BRUNEGÅRD (KD):
          </note>
          <note>
            Fru talman! Jag vill tacka ledamoten Anders Åkesson för att han
            har ställt denna interpellation.
          </note>
          <note>
            Som boende i Vimmerby, mitt emellan Linköping och Kalmar, och
            flitig tågresenär på Stångådalsbanan kan jag bekräfta det som
            Anders Åkesson tar upp om hur oroade alla Kalmarlänsbor blev av
            Trafikverkets besked om att ta bort riksintresset från området.
          </note>
          <note>
            Frågorna kom direkt. Innebär det här att Trafikverket inte kommer
            att lägga några pengar på nödvändigt underhåll på Stångådalsbanan?
            Vad innebär det för det omfattande arbete som pågår i regionen
            för att del ­ elektrifiera banan? Är det rent av så att Trafikverket
            planerar för att lägga ned banan på sikt?
          </note>
          <note>
            Region Kalmar län har under ett års tid arbetat intensivt med
            ett in ­ frastrukturpaket omfattande ungefär 2 miljarder kronor,
            vilket är en stor framtidssatsning på järnvägslinjen Kalmar–Linköping,
            det vill säga Stångådalsbanan. Jag skulle vilja veta, fru talman,
            om infrastrukturminist ­ ern kan svara på frågan om man på Trafikverket
            inte har varit medveten om den planering som pågår i regionen
            när man fattar ett egentligen ofatt ­ bart beslut om att dra bort
            beteckningen riksintresse? Eller vill man med berått mod underminera
            möjligheten att få till denna infrastrukturinveste ­ ring? Den
            skulle betyda väldigt mycket för att stärka tillväxtmöjligheterna
            i sydöstra Sverige.
          </note>
          <note>
            Min fråga till infrastrukturministern är om han har förtroende
            för Trafikverkets sätt att fatta beslut om att dra bort riksintressen.
            Agerar Trafikverket rent av på regeringens uppdrag i detta avseende?
          </note>
          <note>
            Anf. 13 Infrastrukturminister TOMAS ENEROTH (S):
          </note>
          <note>
            Fru talman! Tack, Anders Åkesson, för en bra interpellation!
            Till Gudrun Brunegård vill jag säga att jag blir bekymrad över
            hennes retorik och sätt att argumentera. Att misstänkliggöra myndigheter
            på det sätt som Gudrun Brunegård gör och att underblåsa oro och
            rädsla är ovanligt i kammaren. Hon frågar: Vill Trafikverket lägga
            ned Stångådalsbanan? Gör man det på regeringens uppdrag? Det här
            är en sorts argumentation som jag inte känner igen här i kammaren.
          </note>
          <note>
            Regeringen styr genom infrastrukturpropositioner, och riksdagen
            gör det med lagar. Trafikverket är en myndighet som har att handha
            frågor om riksintressen. Som det står i svaret är det väldigt
            tydligt att det inte spelar någon roll huruvida en verksamhet
            är ett riksintresse eller inte för vilka insatser Trafikverket
            ska göra för underhållet eller för andra ekonomiska investeringar.
          </note>
          <note>
            Jag blir bekymrad över argumentationslinjen. Vill man göra poäng
            på hemmaplan finns det, om jag ska vara riktigt ärlig, andra sätt
            att argumentera på.
          </note>
          <note>
            I sak finns det något viktigt i det som Anders Åkesson pekar
            på. Det är sant att det inte har någon betydelse för Trafikverkets
            ekonomiska insatser huruvida en verksamhet är ett riksintresse
            eller ej. Jag tror att Anders Åkesson och jag är överens om att
            det behövs större insatser i det svenska järnvägssystemet. Det
            måste vidmakthållas för att säkra kapaciteten. Det måste göras
            nyinvesteringar för att stärka den regionala arbetsmarknadspendlingen.
          </note>
          <note>
            I den nationella planen kommer regeringen att återkomma om särskilda
            satsningar ska göras på Stångådalsbanan, Tjustbanan, Kust-till-kust-banan
            eller andra delar. Det pekar vi ut vid ett sådant tillfälle. Sanningen
            är att vi nu har mer resurser än någonsin för att kunna göra det.
            Det finns 876 miljarder kronor i infrastrukturpropositionen, det
            vill säga närmare 900 miljarder. Det skapar såklart bra förutsättningar
            för stora investeringar.
          </note>
          <note>
            Det är dock viktigt att komma ihåg en enligt mig intressant formulering
            när Trafikverket diskuterar kriterierna: ”Ett fokus på långväga
            transporter och ett sammanhållet system bör innebära att en järnvägs
            regionala funk ­ tion inte ensamt bör utgöra grund för riksintresseanspråk.”
            Detta är sant. Jag tror att både riksdagsledamot Åkesson och jag
            flera gånger har stött på detta. Man kan inte bara titta på den
            regionala funktionen, utan man måste se dess funktion i ett sammanhållet
            system. Det kan till och med tala till en viss järnvägssträckas
            eller vägs fördel om den regionalt kanske har mindre betydelse.
            Som del av det stora hela kan den ha en väldigt stor betydelse.
          </note>
          <note>
            Det finns många bra sådana exempel. Trafiken från Värmland till
            Norge är ett sådant. Befolkningsunderlaget är kanske inte alltid
            det bästa, men ur nationellt intresse är det verkligen viktigt
            att stärka kapaciteten där.
          </note>
          <note>
            Jag vill vara så tydlig jag kan utan att myndighetsstyra Trafikverket.
            Det får jag som statsråd ju inte göra. Ja, det är av väldigt stor
            vikt att se på anläggningarnas regionala betydelse för arbetsmarknadsregionen.
            Det ligger i Trafikverkets uppdrag att generellt stärka inte minst
            den regionala arbetsmarknadspendlingen. Och ja, jag kommer från
            regeringens sida att vara noga med att prioritera insatser som
            kan stärka och vidga arbetsmarknadsregioner när vi anger vilka
            insatser som ska göras.
          </note>
          <note>
            Det här behövs i ett stort land som Sverige. Det behövs också
            för att vi ska kunna ha bättre förutsättningar för klimatsmart
            resande, vare sig det sker i Kalmar län, Kronobergs län eller
            någon annanstans i hela detta avlånga land.
          </note>
          <note>
            Anf. 14 ANDERS ÅKESSON (C):
          </note>
          <note>
            Fru talman! Tack, Tomas Eneroth, för svaret! Ursprunget och källan
            till att jag skrev min interpellation var egentligen inte infrastrukturpropositionen
            eller trafikplaneringen, utan det var en parallell händelse. Boverket
            hade på regeringens uppdrag sett över riksintressena, som täcker
            mer än 40 procent av landets yta.
          </note>
          <note>
            Jag träffar i min gärning ofta kommunalråd, regionråd och andra
            människor som har besvär med att en så stor del av landets yta
            utgörs av riksintressen. Rätt ofta kolliderar intressena för markanvändningen
            med riksintresset, som är oerhört stort och starkt. Men jag kan
            intyga, fru talman, att jag aldrig har träffat en kommunstyrelseordförande
            eller någon annan människa någonstans eller någon gång som har
            sagt att riksintressena under riksväg 30, Stångådalsbanan, riksväg
            125 eller någon hamn skulle vara till besvär. Tvärtom vet varje
            kommunstyrelseordförande, man som kvin ­ na, i norr och söder,
            i öst och väst, att det är ett oerhört starkt skydd för en funktionalitet
            på orten. Det kan vara en järnväg, en hamn eller något annat.
          </note>
          <note>
            Därför blir glidningen i Trafikverkets uttolkning av Boverkets
            instruk ­ tioner för riksintresseöversynen viktig. Det uppfattas,
            fru talman, som en glidning när Trafikverket tolkar den regionala
            betydelsen mildare än vad Boverket gör i sin instruktion. Därmed
            uppstår tankar och en oro runt om i landet. I synnerhet gäller
            det om det här sker i samband med att väldigt mycket resurser
            under en tid ska satsas för att vidmakthålla och bygga ny transportinfrastruktur.
          </note>
          <note>
            Än en gång tack för svaret! Tomas Eneroth fokuserar på den ekonomiska
            planeringen. Det är helt korrekt. Men statsrådet vet också vilka
            konsekvenserna blir om man ska bygga om riksväg 30 mellan Växjö
            och Jönköping till en två-plus-ett-väg om riksintresset inte finns
            under vägen. Vä ­ gen fram till planmognad, genomförandet, kommer
            att bli oändligt mycket krångligare.
          </note>
          <note>
            Det kan gälla Stångådalsbanan, som nämndes. Om den delen av det
            svenska järnvägsnätet – eller varhelst i landet det gäller – ska
            rustas innebär det kurvrätningar, mötesspår och så vidare.
          </note>
          <note>
            Har man då, fru talman, inte skydd av ett riksintresse ställs
            det här – och det väger mycket lätt – mot markintresse, vattenintresse,
            bostads ­ intresse och så vidare. Av det skälet är signalsystemet
            väldigt starkt.
          </note>
          <note>
            Jag tror säkert att denna översyn sker med den bästa ambition
            och att den i grunden är sund och klok. Men att rycka just riksintresset
            från en rad regionalt mycket bejakade och i ett nationellt system
            väldigt viktiga infrastrukturdelar är djupt olyckligt. Det är
            det i synnerhet, fru talman, om vi ska kunna genomföra den ekonomiska
            styrningen mot att lyfta mer godstrafik men även persontrafik
            från vägar till järnväg och sjöfart. Då kan inte politiken bejaka
            det och systemet klippa bort förutsättningarna för det.
          </note>
          <note>
            Anf. 15 GUDRUN BRUNEGÅRD (KD):
          </note>
          <note>
            Fru talman! Det är sorgligt att infrastrukturministern inte tar
            mina frågor på allvar. Detta är inte frågor som jag ställer för
            att provocera eller ta några egna poäng i hemlänet, utan det är
            frågor som de facto cirkulerar och diskuteras i Kalmar län efter
            beskedet om hur Trafikverket ser på riksintressen.
          </note>
          <note>
            Det är en uppriktig oro som grundar sig i det faktum att Kalmar
            län under de senaste 20 åren har varit sist på listan över tilldelningar
            av medel för underhåll, upprustning och renovering och så vidare
            av järnvägs- och vägnätet. Man upplever att man försöker tala
            och framföra sin sak men att man inte får gehör för detta. Det
            finns inte någon anledning att ta till några övertoner när det
            gäller detta, utan det är så man upplever det i Kalmar län. Och
            som representant där ser jag det som min skyldighet att framföra
            det till ministern.
          </note>
          <note>
            Men det gläder mig att statsrådet talar om att man ska se helheten
            i systemet, för vi har ett överbelastat järnvägsnät i dag. Vi
            får inte fram all trafik som vi skulle behöva, och då är det viktigt
            att man bibehåller och upprätthåller de regionala banorna, som
            kan avlasta godstrafiken och så vidare. Då behöver det också styras
            medel dit.
          </note>
          <note>
            Ledamoten Åkesson redogjorde tidigare här för betydelsen av att
            ha kvar riksintresset för att man ska kunna göra nödvändiga åtgärder
            på området. Jag vill återigen ställa min förhoppning till att
            statsrådet ser till att det verkligen blir så.
          </note>
          <note>
            Anf. 16 Infrastrukturminister TOMAS ENEROTH (S):
          </note>
          <note>
            Fru talman! Först vänder jag mig till Gudrun Brunegård. Det finns
            naturligtvis en skyldighet att representera sin valkrets. Men
            en riksdagsledamot har också en skyldighet, tycker jag, att själv
            överväga klokheten i de påståenden man hör och ta reda på om det
            finns en saklig grund. Om nu riksdagsledamoten misstänker att
            Trafikverket på eget bevåg vill lägga ned Stångådalsbanan kan
            väl riksdagsledamoten ställa den frågan till Trafikverket och
            föra en dialog lokalt i stället för att säga att regeringen med
            berått mod skulle göra någonting sådant.
          </note>
          <note>
            Jag tror att man måste vara försiktig. Vi har ett uppdrag som
            riksdagsledamöter, som statsråd och som politiskt aktiva att öka
            människors tilltro till myndigheter, till demokrati, till politik
            och till hur det faktiskt går till. Det handlar om var man kan
            ta reda på fakta och om vilka grunder för beslut som finns.
          </note>
          <note>
            Jag tycker att ett bra exempel är dagens interpellationsdebatt.
            Den utgår från en promemoria som har sammanställts på Trafikverket
            och en befogad oro för utvecklingen och en diskussion: Hur ska
            detta tolkas?
          </note>
          <note>
            Jag ska då svara på sakfrågan från Anders Åkesson. Naturligtvis
            finns det risk för målkonflikter. Det tror jag att alla erkänner
            eller kan se när Boverket samlar myndigheterna för att få en gemensam
            syn på riksintressepreciseringar och på riksintressebegreppet.
            Det ligger i allas vårt intres ­ se, med tanke på hur svårförutsägbart
            det är, att se till att den flora som har funnits när det gäller
            begreppet riksintresse kan ensas.
          </note>
          <note>
            Men ingen ska tvivla på att det från regeringens sida är oerhört
            angeläget att säkerställa att detta inte får bli ett sätt att
            minska förutsättningarna för regionala investeringar, för ett
            ordentligt planeringsarbete med att stärka den lokala och regionala
            infrastrukturen och för att vidga arbetsmarknadsregionerna. Det
            är nämligen Sverige i starkt behov av. Och då bör naturligtvis
            det vara en viktig utgångspunkt när myndigheterna nu samfällt
            arbetar med att precisera riksintressebegreppet.
          </note>
          <note>
            Kommer det att finnas skäl för förtydliganden hoppas jag verkligen
            att myndigheterna som har ansvar för detta gör det. Finns det
            skäl för regeringen, när myndigheterna är klara med sitt uppdrag,
            att göra preciseringar kommer jag gärna att delta i den diskussionen.
            Men just nu är det myndigheterna som har uppdraget att arbeta
            med preciseringen kring riksintressebegreppet.
          </note>
          <note>
            Men den kanske viktigaste kontentan i den här diskussionen är:
            Oavsett preciseringen när det gäller riksintresse är det otroligt
            viktigt att vi har höga ambitioner för att säkra infrastruktur
            i landet. Det handlar om att vi ser att det kan ske i både stad
            och landsbygd och om att vi ger goda planeringsförutsättningar
            för staten men också för kommuner och regioner och tillför resurser
            så att detta kan göras.
          </note>
          <note>
            Med den infrastrukturproposition som vi precis presenterat och
            som nu ligger på riksdagens bord är det närmare 900 miljarder
            kronor. Det ger goda förutsättningar för att förbättra infrastrukturen
            i landet. Det återstår att se om det i slutändan kommer att innebära
            nya investeringar eller mer objektstyrda investeringar på Stångådalsbanan,
            Tjustbanan, Kust-till-kust-banan eller på väg 30, väg 27, väg
            23 eller annat i Småland, i Kronobergs län, Kalmar län och Jönköpings
            län. Det kommer vi i regeringen att återkomma till efter ett underlag
            från Trafikverket när vi tar beslut om nationell plan.
          </note>
          <note>
            Men vi ska göra stora insatser för vidmakthållande. Vi ska säkerställa
            att vi har bra insatser för trimningsåtgärder som säkrar kapaciteten.
            Det är otroligt viktigt. Och Stångådalsbanan har en otroligt stor
            betydelse i regio ­ nen. Det har inte bara Anders Åkesson utan
            även många andra politiker i Kalmar län vittnat till mig om. Naturligtvis
            kommer jag att ha det i åtanke när vi diskuterar prioriteringarna
            framöver.
          </note>
          <note>
            Anf. 17 ANDERS ÅKESSON (C):
          </note>
          <note>
            Fru talman! Tack för en god dialog i frågan, statsrådet! Jag
            upplever att statsrådet förstår frågeställningen och behovet av
            en ekonomisk och fysisk planering för att man ska kunna verkställa
            de goda intentioner som kommer till uttryck i den proposition
            som blir någon miljard större för var gång statsrådet berättar
            om den. Det ligger i häradet 800–900 miljarder – det är helt korrekt
            – beroende på hur mycket medfinansiering det är. Det är bra.
          </note>
          <note>
            Jag vill bara upprepa, fru talman och statsrådet, att jag är
            övertygad om att inte bara jag utan även statsrådet har mött väldigt
            många kommunstyrelseordförande, främst, och verksamhetsföreträdare
            som ofta tar upp riksintressefrågan och den konflikt som den utgör
            när det gäller fysisk planering i en kommun, en region, en landsända
            eller en verksamhet. Men jag har faktiskt aldrig mött någon som
            har beklagat sig över den när det gäller transportinfrastruktur.
            Därför framstår just borttagandet av ett stort antal infrastrukturanläggningar
            över hela landet som lite onödigt och svårt att förstå.
          </note>
          <note>
            Men jag upplever att statsrådet förstår frågan, och jag är alldeles
            övertygad om att statsrådet kommer att följa den mycket noga och
            ta den med sig. Därmed tackar jag för möjligheten att få interpellera.
          </note>
          <note>
            Anf. 18 Infrastrukturminister TOMAS ENEROTH (S):
          </note>
          <note>
            Fru talman! Jag tackar Anders Åkesson. Jag kommer att följa frågan
            noga. På samma sätt är jag övertygad om att Anders Åkesson kommer
            att se till att jag följer denna fråga noga. Vi har ett gemensamt
            intresse.
          </note>
          <note>
            I grunden ligger förutsättningarna för att faktiskt kunna förbättra
            den regionala infrastrukturen, oavsett om det är i vackra Småland
            eller om det är i andra delar av landet. Sverige behöver nämligen
            det. Vi behöver satsa mer på infrastruktur. Infrastrukturpropositionen
            på närmare 900 miljarder kronor är den största någonsin, och det
            innebär att vi har goda möjligheter att förbättra infrastrukturen
            de kommande åren.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:665 om åtgärder för att möjliggöra
            kulturupplevelser utomhus med minskad risk för smittspridning
          </note>
          <note>
            Anf. 19 Kultur- och demokratiminister AMANDA LIND (MP):
          </note>
          <note>
            Fru talman! Gudrun Brunegård har frågat mig vilka åtgärder jag
            kommer att vidta för att kommande sommar ge besöksnäringen rimliga
            planeringsförutsättningar och Sveriges familjer möjlighet till
            kulturupplevelser under smittsäkra förutsättningar i stora temaparker
            med sittplatser utomhus.
          </note>
          <note>
            Corona ­ pandemin påverkar hela samhället. De restriktioner och
            allmän ­ na råd som införts med anledning av covid-19 har medfört
            negativa ekono ­ miska konsekvenser för bland annat kultursektorn
            och besöksnäringen och lett till att tillgången till kulturupplevelser
            har begränsats kraftigt . För att underlätta planeringen av evenemang
            har r egeringen nyligen lagt fram ett fö rslag om införande av
            ett stöd till arrangörer av evenemang som innebär att staten står
            för delar av den ekonomiska risken om evenemanget inte kan genomföras
            eller måste begränsas i stor utsträckning till följd av re ­ striktioner
            för evenemang med anledning av spridningen av covid-19. D et nya
            evenemangsstödet är en av de åtgärder regeringen avser att vidta
            i en ­ lighet med riksdagens tillkännagivande om att regeringen
            skyndsamt bör återkomma till riksdagen med förslag om ett garantistöd
            till kultur och idrott.
          </note>
          <note>
            R egeringen har sedan tidigare tillfört särskilda krisstöd till
            kultur områ ­ det utöver de generella stöden för jobb och företagande.
            Krisstöden har varit av stor betydelse och har bidragit till att
            dessa verksamheter har kun ­ nat överleva.
          </note>
          <note>
            Regeringen strävar efter att så snart som smittläget tillåter
            kunna öppna upp samhället mer. Vi har under hela krisen varit
            tydliga med att grundlagsfästa fri- och rättigheter inte ska begränsas
            längre än nödvändigt. Regeringen följer utvecklingen löpande och
            har också en tät dialog med berörda aktörer inom kultursektorn,
            idrottsrörelsen, det civila samhället och besöksnäringen.
          </note>
          <note>
            I februari remitterade regeringen förslag om ett nytt regelverk
            för allmänna sammankomster och offentliga tillställningar. Regelverket
            innefattar olika deltagartak beroende på om evenemanget hålls
            inomhus eller utomhus och utgör tillsammans med Folkhälsomyndighetens
            kommande föreskrifter viktiga verktyg för en stegvis återöppning
            . Folkhälsomyndigheten har också inkommit med förslag på hur en
            stegvis ökning av deltagarantalet skulle kunna se ut utifrån olika
            nivåer, baserat på smittspridningen i samhället och belastningen
            på sjukvården. Den 22 april meddel ­ ade regeringen att man avvaktar
            med att gå fram med det första steget med nya regler för allmänna
            sammankomster och offentliga tillställningar på Folkhälsomyndighetens
            inrådan. Folkhälsomyndigheten bedömer att des ­ sa regler preliminärt
            kan träda i kraft i mitten av maj. Även detta förutsätter dock
            att det epidemiologiska läget tillåter det vid den tidpunkten.
          </note>
          <note>
            Anf. 20 GUDRUN BRUNEGÅRD (KD):
          </note>
          <note>
            Fru talman! Jag tackar statsrådet för svaret.
          </note>
          <note>
            Astrid Lindgrens Värld i Vimmerby utses år efter år till det
            främsta besöksmålet för turister med barn. Det är dessutom navet
            i en omfattande besöksnäring som påverkar hela norra Kalmar län,
            stora delar av Jönköpings län och även Östergötland. Hundratals
            företag i området bygger hela sin ekonomi på de intäkter som de
            får under de tre sommarmånader när en halv miljon besökare behöver
            nattlogi och någonstans att äta och vill besöka något annat trevligt
            besöksmål när de ändå är i Småland. Det gäller även en del små
            butiker och lite större butiker.
          </note>
          <note>
            Statsrådets svar innehåller två olika spår. Det handlar bland
            annat om det stöd som regeringen ger till utsatta branscher. Det
            har mycket riktigt lindrat effekterna och hjälpt många företag
            att överleva. Men det träffar inte helt och hållet rätt. Effekterna
            av förra sommarens restriktioner ledde till att Polismyndigheten
            gjorde en övertolkning av restriktionerna, och Astrid Lindgrens
            Värld stängde efter att ha hållit öppet i bara elva dagar. Det
            påverkade hela bygden. Besöksnäringen påverkades inte så mycket
            och med ett så stort tapp i någon annan kommun i hela Sverige.
            Då var det en föga tröst att man vann det överklagande som man
            gjorde till förvaltningsdomstolen om Polismyndighetens beslut.
            Då var skadan redan skedd.
          </note>
          <note>
            Många av dessa företag som är beroende av Astrid Lindgrens Värld
            får sina företagsstöd beräknade på intäkterna under vårmånaderna,
            och det var många som fick mycket små belopp. Det krisstöd som
            Astrid Lindgrens Värld fick som kultursektor dämpade deras förluster
            så att de hade möjlig ­ het att övervintra. Men om det saknas
            tydlighet kan det fortsätta att påverka kringnäringarna för en
            lång rad andra företag i bygden.
          </note>
          <note>
            Då kommer jag in på det andra spåret. Vi är måna om att smittsprid
            ­ ningen inte ska öka. Men när Folkhälsomyndigheten bedömer att
            sittande kulturaktiviteter utomhus har den lägsta risken för smittspridning
            ger det i kombination med regeringens besked i förra veckan en
            rimlig planerings ­ grund. Men det finns fortfarande oklarheter.
            Astrid Lindgrens Värld är en teaterpark. Man har sju scener som
            är utspridda på ett område som mot ­ svarar 22 fotbollsplaner.
            I samråd med länsstyrelsen planerar man nu för att öppna dessa
            scener där man kommer att kunna ha anvisade platser för respektive
            sällskap med smittsäkra avstånd. Men det är två av scenerna, för
            Villa Villekulla och Katthult, som är byggda för 2 000 sittande
            åskå ­ dare. Där skulle man mycket väl kunna ha fler grupper med
            upp till 600 personer sammanlagt och ändå kunna hålla goda avstånd
            mellan platserna. För vad säger att det är just 500 som är den
            optimala avvägningen?
          </note>
          <note>
            Dessutom hamnar Astrid Lindgrens Värld mellan två olika regelverk.
            Om man jämför med nöjesparkerna görs beräkningen per kvadratmeter.
            Men de 180 000 kvadratmeter som Astrid Lindgrens Värld har tas
            inte med i beräkningen, utan man räknar utifrån antalet scener.
          </note>
          <note>
            Jag undrar om statsrådet i kommande uppdateringar av restriktionerna
            kan låta exempelvis länsstyrelserna göra bedömningar utifrån varje
            enskild verksamhets förutsättningar.
          </note>
          <note>
            Anf. 21 Kultur- och demokratiminister AMANDA LIND (MP):
          </note>
          <note>
            Fru talman! Jag tackar Gudrun Brunegård för denna fråga. Jag
            vill börja med att säga att jag verkligen delar den oro som riksdagsledamoten
            uttrycker för dessa verksamheter och är också mån om verksamheterna.
            Om man tar Astrid Lindgrens Värld som exempel är det helt klart
            ett besöksmål som har en enorm betydelse för lokalsamhället. Och
            jag vet att det var en väldigt tuff sommar förra sommaren.
          </note>
          <note>
            Jag ska börja med restriktionerna. Det har varit en ganska trixig
            resa från att vi hade den gamla ordningslagen som gjorde att det
            slog väldigt olyckligt förra sommaren. Jag tror att vi alla är
            överens om att det inte var verksamheternas förutsättningar att
            hålla avstånd som det handlade om utan vilka verksamheter som
            då fanns med i regleringen i ordningslagen.
          </note>
          <note>
            Sedan har pandemin tyvärr också fortsatt skölja över vårt land.
            Vi har haft en andra våg och en tredje våg, vilket har gjort att
            det träffsäkra regelverket ännu inte har kunnat komma på plats.
            Vi har nästan dagligen kontakt med Folkhälsomyndigheten från regeringens
            sida så att vi så snabbt som möjligt ska kunna ta detta beslut.
          </note>
          <note>
            Det som har hänt sedan jag lämnade detta svar till Gudrun Brunegård
            är att regeringen förra veckan presenterade ett uppdaterat förslag
            på detta, där man har lyssnat in remissynpunkterna och tagit fram
            en ytterligare bestämmelse just för sittande publik utomhus. Där
            finns det möjlighet i enlighet med det första steget att ta emot
            upp till 500 personer.
          </note>
          <note>
            Jag vill också understryka att tanken med detta är att Folkhälsomyndigheten
            ska komplettera dessa deltagartak med föreskrifter som till exempel
            skulle kunna handla om avstånd mellan sittplatser och hur många
            man får sitta i sällskap. Det innebär de facto att en arenas eller
            en lokals beskaffenhet eller yta kommer att kunna påverka hur
            många man får ta in eftersom avståndskrav måste gälla.
          </note>
          <note>
            Sedan vill jag svara på Gudrun Brunegårds fråga. Det är klart
            att det finns väldigt många anläggningar som steg för steg kommer
            att kunna ta emot mer publik. Vi går förhoppningsvis åt det hållet
            nu i och med vaccinet, och jag tror att vi alla ser framför oss
            en sådan utveckling. Men detta är verkligen att betrakta som ett
            första steg och i en situation då det fortfarande är en väldigt
            stor smittspridning.
          </note>
          <note>
            Folkhälsomyndigheten har lämnat in förslag på vilka deltagartak
            som skulle kunna gälla vid tre olika nivåer på smittspridning.
            Och detta är alltså vad som skulle kunna gälla på den högsta nivån
            av smittspridning enligt Folkhälsomyndighetens förslag. Sedan
            ser vi nog alla framför oss hur vi steg för steg ska kunna ta
            ytterligare beslut för att öppna för mer och mer publik, i takt
            med vad smittläget tillåter.
          </note>
          <note>
            Jag vill också kommentera det här med vad Astrid Lindgrens Värld
            är. Det är ju en kombination av flera olika verksamheter. Det
            som kommer att hända när beslutet om de mer träffsäkra reglerna
            väl är taget är att restau ­ ranger i Astrid Lindgrens Värld kommer
            att regleras enligt restaurang ­ lagen. Teaterverksamheter kommer
            att falla inom ramen för publikreg ­ lerna. Men själva evenemangsparken
            kommer att lyda under samma regler som andra nöjesparker. Då kommer
            vi ifrån den olikhet som rådde förra året – att det handlade om
            hur man bedömer vilken typ av park det är. Som jag har uppfattat
            det som kommer att börja gälla kommer det att handla om olika
            regelverk för de olika delarna. Det tror jag blir bra – då hamnar
            vi i en mer logisk situation, och det blir inte för stora skillnader
            mellan olika delar av verksamheterna.
          </note>
          <note>
            Anf. 22 GUDRUN BRUNEGÅRD (KD):
          </note>
          <note>
            Fru talman! Tack, statsrådet, för svaret! Framför allt den sista
            delen var väldigt klargörande. Jag talade med Astrid Lindgrens
            Världs vd i dag på morgonen. Där hade man bara uppfattat den del
            som handlar om teaterverksamheten och de olika scenerna. Man planerar
            naturligtvis för att ha en mindre publik vid de mindre scenerna
            för att det ska vara möjligt att fortsätta hålla ett bra avstånd
            så att alla besökare kan vara trygga.
          </note>
          <note>
            Däremot hade man inte uppfattat att det kommer att finnas möjlighet
            att kombinera de olika lagstiftningarna och regelverken. Det är
            ett väldigt välkommet besked. Man har upplevt att man har hamnat
            i kläm mellan olika regler, och så hamnar man i den minsta tratten,
            så att säga. Detta ger helt nya möjligheter till planering inför
            sommaren.
          </note>
          <note>
            Jag vill nämna ett exempel på hur illa det slog förra sommaren.
            Med väldigt kort varsel tvingades man stänga Astrid Lindgrens
            Värld, och det påverkade alla kringnäringarna. Jag vet att Vimmerby
            Camping tappade motsvarande 83 procent av sin inkomst på grund
            av detta. Det är inte lätt för nya företagare som entusiastiskt
            har tagit på sig ett stort uppdrag och vill göra något bra av
            det och plötsligt ser hela grunden dras undan. Men det som statsrådet
            säger nu ger större möjligheter att planera och kanske reparera
            lite grann av skadan från förra året.
          </note>
          <note>
            Jag vet att Astrid Lindgrens Värld förra året sa att de förluster
            som förra årets stängning förorsakade motsvarade den sammanlagda
            vinsten under en tioårsperiod. Det kommer att ta tid att reparera
            detta.
          </note>
          <note>
            Vi har en jättesvår situation. Vi är överens om att vi måste
            hantera pandemin med stor respekt och försiktighet så att vi inte
            överanstränger vårdsystemet och så att vi kan behålla en så frisk
            befolkning som möjligt. Där hamnar vi i avvägningen mellan den
            psykiska ohälsa som många upplever på grund av isoleringen och
            den evidensbaserade nytta som kulturverksamhet och kulturupplevelser
            ger, liksom friluftsupplevelser. Och kombinationen, med kulturupplevelser
            utomhus i den vackra småländska miljön, är ju väldigt bra.
          </note>
          <note>
            Jag vill återigen tacka statsrådet för de besked och tolkningar
            som statsrådet har gett utifrån diskussionerna i regeringen och
            med Folkhälsomyndigheten. Och jag vill avsluta, fru talman, med
            att hälsa statsrådet välkommen till Vimmerby och Astrid Lindgrens
            Värld när det lilla barnet är stort nog att uppskatta Pippi och
            alla de andra.
          </note>
          <note>
            Anf. 23 Kultur- och demokratiminister AMANDA LIND (MP):
          </note>
          <note>
            Fru talman! Tack, Gudrun Brunegård, för den inbjudan! Jag besökte
            själv Astrid Lindgrens Värld som barn, eller jag var väl i tidiga
            tonåren och hade mina småsyskon i släptåg. Jag tyckte också själv
            att det var väldigt roligt att vara där. Astrid Lindgrens Värld
            är ju en fantastisk miljö och har, som sagt, väldigt stor betydelse
            för den lokala besöksnäringen men också som arbetsgivare för väldigt
            många kulturskapare. Det är många inom svensk scenkonst som har
            tagit sina första steg på den typ av utomhusteatrar som Astrid
            Lindgrens Värld är ett väldigt fint exempel på.
          </note>
          <note>
            Gröna Lund är också ett sådant exempel. När det nya regelverket
            kommer på plats finns det en möjlighet för Gröna Lund att ha öppet
            på samma sätt. Regleringen avser personer per kvadratmeter yta
            när det gäller själva nöjesparken. Men även på Gröna Lund arrangeras
            ju konserter och liknande, och då gäller reglerna för publik.
          </note>
          <note>
            Jag vill återigen betona att smittläget fortfarande är väldigt
            allvarligt. Vi följer utvecklingen hela tiden, och jag hoppas
            verkligen att vi ska kunna sjösätta de nya reglerna så snart som
            möjligt. Det handlar ytterst om verksamheter som kan bedrivas
            smittsäkert, där vi vet att vi har arrangörer av både idrotts-
            och kulturevenemang och även andra typer av publika sammankomster
            som är experter på att organisera och verkligen kan det här.
          </note>
          <note>
            Detta första steg ska inte ses som något stort steg mot en återöppning.
            Det kommer att innebära ganska begränsade möjligheter. Men det
            handlar nu om smittspridningen. Vi fortsätter nu med vaccineringen
            på samma sätt som vi har kommit igång. Våren och sommaren bär
            med sig värme. När vi tittar tillbaka på förra sommaren ser vi
            att vi då fick en ganska drastisk minskning av smittspridningen.
            I så fall hoppas jag självklart att vi ska kunna ta ytterligare
            steg.
          </note>
          <note>
            Jag vill också kommentera det som Gudrun Brunegård talar om och
            som jag tycker är så viktigt: långsiktigheten i återhämtningsarbetet.
            Regeringen tillsatte före jul en återstartsutredning för kulturen,
            och jag vet att flera större kommuner också har gjort det, bland
            annat Stockholm. Syftet är att titta på vilka insatser som krävs
            för att kultursektorn ska kunna både återstarta och långsiktigt
            återhämta sig samt naturligtvis utvecklas på sikt.
          </note>
          <note>
            Jag säger i alla olika sammanhang att det är så viktigt att vi
            politiker av alla olika färger nu inser detta behov. Vi kommer
            att behöva stötta kulturen, och säkert många andra branscher också,
            under ganska lång tid framåt. Tyvärr ser vi hur kulturskapare
            lämnar sektorn, egenföretagare har det väldigt svårt och institutionerna
            kämpar hårt.
          </note>
          <note>
            Jag tror och hoppas att det kommer att finnas ett enormt sug
            efter att ta del av livekultur igen. Vi är nog många som har sökt
            oss till litteraturens värld, till den strömmade filmen eller
            serierna och till musiken vi kan lyssna på hemma. Men det är ju
            helt annorlunda att uppleva kultur live, och det har också enormt
            stor betydelse för vårt samhälle.
          </note>
          <note>
            Därför är jag också glad över engagemanget här i kammaren, bland
            annat när det gäller regleringsfrågorna. Jag tycker att det är
            viktigt att vi diskuterar detta framåt när det handlar om den
            stegvisa återöppningen. Regeringen gav förra veckan i uppdrag
            till Folkhälsomyndigheten att fördjupa de analyser man redan har
            tagit fram så att vi kan ta de här stegen så transparent som möjligt.
            Jag vet att detta är viktigt för aktörerna, och det är också något
            som vi löpande diskuterar med dem.
          </note>
          <note>
            Anf. 24 GUDRUN BRUNEGÅRD (KD):
          </note>
          <note>
            Fru talman! Tack, statsrådet, för engagemanget för kultursektorn!
          </note>
          <note>
            Astrid Lindgrens Värld är ju en fantastisk plats, som statsrådet
            själv har upplevt. Det har utvecklats ganska mycket sedan dess,
            på senare år. Det var en vitamininjektion när kommunen kunde sälja
            det till Astrid Lindgrens familj. En kommun ska inte ägna sig
            åt den typen av verksamhet; det var en nödlösning i en akut ekonomisk
            kris.
          </note>
          <note>
            Nu har parken ungefär 500 säsongsarbetare. En stor mängd ungdomar
            i trakten har detta som sin första arbetsplats och tränar sig
            i att passa tider, ta ansvar och sköta ekonomi i en kassa, till
            exempel – för att inte tala om alla barnskådespelare och de vuxna.
            Utöver det har man ungefär 50 åretruntanställda i staben.
          </note>
          <note>
            Detta ger som sagt ringar på vattnet och påverkar hela bygden,
            åtminst ­ one inom en tiomilsradie. Även i Jönköping, Växjö och
            Linköping annonserar hotellen om att det är bra avstånd till Astrid
            Lindgrens Värld. Det är alltså en motor för hela bygden.
          </note>
          <note>
            Det är väldigt välkomna besked som statsrådet ger; jag vill återigen
            tacka för dem. Jag tror att detta ändå kommer att ge en trygghet
            när man planerar, med ansvar för en så strikt tillbakahållen smittspridning
            som möjligt och med ett ökat antal vaccinerade. Jag är faktiskt
            som sjuksköterska själv med och hjälper till att vaccinera för
            att få upp antalet lite grann. Vi kan i och med detta förhoppningsvis
            se fram emot sommaren med ganska stor tillförsikt.
          </note>
          <note>
            Anf. 25 Kultur- och demokratiminister AMANDA LIND (MP):
          </note>
          <note>
            Fru talman! Som jag inledde med att säga strävar regeringen efter
            att så snart som smittläget tillåter öppna upp samhället mer.
            Vi har också varit tydliga med att grundlagsfästa fri- och rättigheter
            inte ska begränsas längre än nödvändigt.
          </note>
          <note>
            Jag är väldigt glad över att vi i fredags kunde skicka ut förslaget
            på lite uppdaterade regler för allmänna sammankomster och offentliga
            tillställningar på remiss. Om smittläget och läget i hälso- och
            sjukvården tillåter det är förslaget att de nya reglerna ska träda
            i kraft den 17 maj.
          </note>
          <note>
            Jag vill åter understryka vikten av att vi nu planerar framåt.
            Det upp ­ drag som regeringen förra veckan gav Folkhälsomyndigheten
            att vidare ­ utveckla och konkretisera förutsättningar och förslag
            på smittskyddsåtgär ­ der framöver är viktigt, för transparens
            är någonting som är efterfrågat. Pandemin möjliggör inte alltid
            att veta saker långt i förväg, men ju mer som är på bordet, desto
            mer kan man planera, även om det inte är beslutat än.
          </note>
          <note>
            Jag hoppas naturligtvis också att det evenemangsstöd som vi nu
            jobbar för att utforma och sjösätta så snart som möjligt underlättar
            för ett återöppnande och för att våga planera verksamheter. Detta
            är ju en del av ett svar på riksdagens tillkännagivande, vilket
            jag tycker visar på det breda engagemang som finns för kulturens
            överlevnad och återstart.
          </note>
          <note>
            Jag kan avsluta med att säga att jag ser fram emot en fortsatt
            dialog med kulturlivet, idrottsrörelsen och evenemangsrörelsen,
            som också är en väldigt stor del av besöksnäringen i vårt land,
            men också med övriga partier i riksdagen om hur vi kan fortsätta
            att säkra ett levande kulturliv i hela landet.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:672 om nya föreskrifter för
            mediestöd
          </note>
          <note>
            Anf. 26 Kultur- och demokratiminister AMANDA LIND (MP):
          </note>
          <note>
            Fru talman! Jonas Andersson i Linghem har frågat mig om jag ser
            att det kan uppstå problem när en statlig myndighet ska göra kvalitativa
            bedömningar av mediers innehåll, såsom att bedöma om de desinformerar,
            och fördela mediestöd därefter och hur jag i så fall avser att
            agera för att motverka dessa problem. Vidare har han frågat hur
            jag avser att agera för att tillse att de aktuella föreskrifterna
            inte påverkar mediefriheten negativt i Sverige.
          </note>
          <note>
            Målet för mediepolitiken är att stödja yttrandefrihet, mångfald,
            massmediernas oberoende och tillgänglighet samt att motverka skadlig
            mediepåverkan. Det samlade press- och mediestödet är en central
            del av regeringens mediepolitik.
          </note>
          <note>
            Det är en bred politisk överenskommelse som ligger till grund
            för mediestödets syfte. Mediestödet ska stärka demokratin genom
            att främja allmänhetens tillgång till oberoende nyhetsförmedling
            i hela landet via en mångfald av allmänna nyhetsmedier med redaktionellt
            innehåll av hög kvalitet. Ambitionen är att mediestöd ska fördelas
            utifrån kriterier som är objektiva. I ett föränderligt och till
            stora delar digitalt medielandskap är detta dock förknippat med
            svåra avvägningar.
          </note>
          <note>
            Det är Myndigheten för press, radio och tv som ansvarar för att
            fördela mediestöd. Den ekonomiska utveckling som skett i mediebranschen,
            och särskilt i tidningsbranschen, har lett till att behovet av
            stöd i sektorn blivit allt större. Detta innebär också att ansökningarna
            om olika stöd, inte minst det allmänna redaktionsstödet inom mediestödet,
            beräknas överstiga tillgängliga medel på anslaget. Myndigheten
            har gjort bedömningen att det finns behov av föreskrifter för
            att på ett transparent sätt utveckla grunderna för bedömningar
            och prioriteringar av ansökningar om de stöd inom press- och mediestödssystemet
            som inte är rättighetsbaserade.
          </note>
          <note>
            Fru talman! Jag har förståelse för den principiella hållning
            och de farhågor som mediebranschen gett uttryck för i sina remissvar.
            Jag välkomnar den debatt som varit och att arbetet med föreskrifterna
            har skett i en öppen process. De slutliga föreskrifterna har påverkats
            genom att aktörer har haft möjlighet att i ett tidigt skede framföra
            sina synpunkter.
          </note>
          <note>
            Regeringen har sedan tidigare aviserat att vi kommer att följa
            utveck ­ lingen av press- och mediestödet för att se till att
            stödet är effektivt och ändamålsenligt. Det finns anledning att
            i detta arbete också analysera effekterna av myndighetens nya
            föreskrifter och om de förordningar som ligger till grund för
            press- och mediestöden är utformade på bästa möjliga sätt.
          </note>
          <note>
            Anf. 27 JONAS ANDERSSON i Linghem (SD):
          </note>
          <note>
            Fru talman! Till att börja med vill jag tacka Amanda Lind för
            svaret på interpellationen.
          </note>
          <note>
            Jag har ställt denna interpellation till ministern därför att
            jag med oro ser på de nya kontroversiella föreskrifterna för mediestödet.
            Nu har vi alltså ett läge i Sverige där en statlig myndighet till
            följd av regeringens politik ska sanningspröva redaktionellt innehåll
            i medier. I detta fall ska man pröva huruvida medier desinformerar,
            vilseleder om vetenskap och så vidare – detta ska inte tillåtas
            för den som vill erhålla mediestöd.
          </note>
          <note>
            Som jag ser det finns det stora problem med detta, både på mer
            principiell grund och sett till de praktiska följderna av det.
            Till grund för att Myndigheten för press, radio och tv:s nya föreskrifter
            har tagits fram ligger den förordning för mediestödet som regeringen
            ansvarar för. Mer specifikt har man velat tolka en formulering
            i förordningen som handlar om den som vill erhålla mediestöd –
            det ska röra sig om allmänna nyhetsmedier med redaktionellt innehåll
            av hög kvalitet. Därför är frågan aktuell här i dag.
          </note>
          <note>
            Jag har noterat att Amanda Lind flera gånger i riksdagen har
            framhållit att det är en bred partipolitisk överenskommelse som
            ligger till grund för mediestödet och dess syfte att stärka demokratin,
            men detta är ju inte hela sanningen. Det är inte uppgjort mellan
            partierna att myndigheter ska in och sanningspröva redaktionellt
            innehåll i medierna så som i alla fall nu ser ut att bli fallet.
            Vår debatt här i dag får väl sägas vara beviset för att det inte
            riktigt råder parlamentarisk enighet i frågan.
          </note>
          <note>
            Vi tycker att de här föreskrifterna är mycket dåliga. De hotar
            snarare än stärker press- och yttrandefriheten. Även en lång rad
            medier och remiss ­ instanser är inne på samma spår.
          </note>
          <note>
            Fru talman! Jag tycker faktiskt att det är heltokigt att en statlig
            myndighet ska sitta och avgöra vad som är desinformation. Detta
            låter sig inte objektivt göras. Vi kan ju se hur debatten har
            förändrats i medierna vad gäller till exempel migrationsfrågan.
            För inte så länge sedan fanns det en kompakt enighet bland medierna
            om att detta var en fantastisk ekonomisk vinst för Sverige, trots
            att det fanns forskning som pekade på motsatsen. Nu är det dock
            ganska få medier som säger det – vinden har vänt, skulle man kunna
            säga. Har dessa medier då desinformerat? Har de vilselett om vetenskap?
          </note>
          <note>
            När det gäller vetenskap landar olika forskare ofta i olika slutsatser.
            Hur ska man kunna avgöra vem som vilseleder?
          </note>
          <note>
            Med dessa nya föreskrifter på plats, Amanda Lind, och när vi
            nu ser vilken tolkning myndigheten har gjort baserat på förordningen
            samt när det öppnar upp för godtycklighet och sanningsprövningar
            av redaktionellt innehåll, hade det inte varit bättre om det i
            stället var mer objektivt mätbara kriterier som låg till grund
            för fördelningen av mediestödet?
          </note>
          <note>
            Anf. 28 Kultur- och demokratiminister AMANDA LIND (MP):
          </note>
          <note>
            Fru talman! Jag vill upprepa det jag sa i mitt svar: Det finns
            självklart viktiga principiella frågor som har lyfts upp i denna
            debatt. Syftet med mediestödet, från regeringen och de riksdagspartier
            som fattade beslut om det, har aldrig varit att detta ska vara
            gällande när stödet sedan fördelas.
          </note>
          <note>
            Det som finns definierat – de saker som redan nu används som
            villkor för mediestödet – är andelen redaktionellt innehåll, egenproducerad
            nyhetsbevakning och granskning samt att man har egen titel och
            egna resurser och följer god medieetisk sed. Det handlar också
            om att man publicerar regelbundet ett visst antal gånger per år
            – detta har vi justerat under pandemin för att ge lite större
            möjligheter – och har god användarförankring.
          </note>
          <note>
            Det jag tycker att vi behöver ha som en grundpremiss i denna
            debatt, eller snarare i denna diskussion, är att det så länge
            vi hade ett presstöd som i princip enbart handlade om att ge stöd
            för fysiska upplagor var väldigt enkelt att räkna antalet prenumeranter
            och graden av hushållstäckning inom ett område. Detta var bra;
            Sveriges presstöd har tjänat Sverige väldigt väl, vill jag säga.
            Men i den nya världen, då allt fler publikationer och prenumerationer
            sker digitalt och allt fler läser sin tidning digitalt, har man
            behövt hitta olika typer av kriterier som funkar i den världen.
          </note>
          <note>
            Det här är inte helt enkelt. Jag vill bara ha sagt som en utgångspunkt
            att det inte handlar om huruvida man tycker att föreskrifterna
            är bra eller inte, bara så att vi kan enas om att det finns en
            utmaning i detta.
          </note>
          <note>
            Jag har hela tiden sagt, och säger det nu också, att jag tycker
            att det är bra med ett press- och mediestöd som har kriterier
            som så långt möjligt är objektiva. Det är det ideala. Sedan finns
            det ett utrymme för vår myndighet att ta fram den här typen av
            föreskrifter. Och jag vill säga att det här är myndighetens förslag.
            Det är inte regeringen som aktivt har uppmuntrat eller tillåtit
            med några särskilda beslut, utan det här är något som myndigheten
            har en möjlighet att göra. Man har tagit fram de här föreskrifterna
            och har haft en öppen, transparent process. Det tycker jag är
            bra.
          </note>
          <note>
            Jag har naturligtvis följt den här diskussionen med väldigt stort
            intresse. Och som jag säger i mitt interpellationssvar är det
            också min avsikt att analysera utfallet. Jag kan nog ändå med
            rätt stor säkerhet säga att vi kommer att behöva göra justeringar
            i press- och mediestödet. Det finns också en sådan parallell diskussion.
            Det här är något som jag har jobbat med sedan jag tillträdde som
            kulturminister. Vi har redan gjort flera justeringar för att hantera
            pandemin, vi har skjutit till mer medel och vi kommer med all
            säkerhet att behöva gör mer, just för att presstödet i sin nuvarande
            form inte fungerar fullt ut i dagens medielandskap.
          </note>
          <note>
            Nu har vi de nya mediestöden som är beroende av att det finns
            tillgängliga medel. Det är därför som myndigheten har gjort bedömningen
            att man behöver någon form av kriterium för att, om det finns
            medelbrist, göra en prioritering.
          </note>
          <note>
            Återigen: Jag tänker fortsätta att följa den här frågan och analysera
            om det finns skäl att göra justeringar. Naturligtvis handlar det
            då om den för ­ ordning som regeringen har ansvar för att arbeta
            fram. Men det handlar naturligtvis också om att analysera konsekvenserna
            av föreskrifterna och hur de kan påverka varandra. I diskussionerna
            om detta behövs självklart en bred förankring i Sveriges riksdag.
          </note>
          <note>
            Anf. 29 JONAS ANDERSSON i Linghem (SD):
          </note>
          <note>
            Fru talman! Tack, Amanda Lind, för svaret! Jag tycker att det
            är intressant att man kommer att följa det här från regeringens
            sida. Jag tror verkligen att det finns ett stort behov av det.
            Men jag tror att vissa saker kan man nog slå fast redan i dag,
            och det är att det är problematiskt med formuleringarna i föreskrifterna
            att en statlig myndighet ska kontrollera redaktionellt innehåll
            och huruvida man desinformerar eller inte. Här tycker jag att
            det är ganska enkelt att fastslå redan nu att vi har ett problem,
            och det är ju väldigt tydligt att många aktörer tycker det.
          </note>
          <note>
            Jag tycker att det är ett ganska bisarrt omvänt förhållande att
            statliga myndigheter ska granska och kontrollera det som medierna
            säger snarare än att medierna ska granska vad de styrande i staten
            säger. Det finns ett problem med det.
          </note>
          <note>
            Det finns en risk nu, som jag ser det, att medier börjar självcensurera
            mer av rädsla för att annars mista stödet när man ska in och kolla
            på vem som desinformerar eller vilseleder om vetenskap. Det skulle
            jag säga är ganska allvarligt ur ett press- och yttrandefrihetsperspektiv.
          </note>
          <note>
            Fru talman! Remissinstanserna som fick inkomma med kommentarer
            till det nya förslaget till medieföreskrifter var verkligen skoningslösa
            i sin kritik. Det var en stenhård kritik. Om det har varit en
            väckarklocka för regeringen tycker jag såklart att det är positivt.
          </note>
          <note>
            Till exempel Tidningsutgivarna avstyrkte bestämt förslaget till
            nya föreskrifter för mediestöd och underströk att staten inte
            ska kvalitetspröva journalistik. Man ställde sig även kritiska
            till det slutliga förslaget och menar att det är svårt, precis
            som jag säger här, för en myndighet att avgöra vad som är desinformation.
          </note>
          <note>
            Samma sak är det med Journalistförbundet, som var mycket kritiskt.
            Man menar att kvalitetskravet när det gäller stöd historiskt snarare
            har handlat om mer objektiva parametrar som antalet anställda
            journalister, andelen eget redaktionellt innehåll och så vidare.
            Journalistförbundet menar även att förslaget innebär en indirekt
            inskränkning av den grundlagsskyddade yttrandefriheten i Sverige.
            Det skulle vara intressant att höra hur Amanda Lind ser på det.
          </note>
          <note>
            Även Publicistklubben och många andra aktörer har kritiserat
            de nya föreskrifterna väldigt hårt.
          </note>
          <note>
            Det som jag undrar nu är om det finns en enda samhällsaktör som
            tycker att de nya föreskrifterna är rimliga och bra. Jag har i
            alla fall inte hört eller sett någon sådan.
          </note>
          <note>
            Fru talman! Jag noterar att Amanda Lind pekar på att Myndigheten
            för press, radio och TV har haft möjlighet att meddela föreskrifter,
            och det är helt riktigt sett till förordningen. Men när myndigheten
            nu har fått den kraftiga kritiken för föreskrifterna har man återkommande
            pekat på att man håller sig till förordningen. Som Amanda Lind
            mycket riktigt sa ansvarar regeringen för förordningen, så nu
            ligger bollen helt enkelt hos regeringen i den här frågan.
          </note>
          <note>
            Min fråga är: Är Amanda Lind beredd att ompröva innehållet i
            förordningen som lett fram till föreskrifterna? Jag tolkar det
            som att man i alla fall vill kolla lite på frågan. Eller vill
            regeringen ha en ordning där i praktiken statliga myndigheter
            ska diktera redaktionella beslut hos medier? Det är ju det som
            blir konsekvensen.
          </note>
          <note>
            Anf. 30 Kultur- och demokratiminister AMANDA LIND (MP):
          </note>
          <note>
            Fru talman! Nej, den här diskussionen har inte fungerat som en
            väckarklocka för regeringen. Jag är högst medveten om svårigheterna
            med kriterier när det kommer till press- och mediestödet. Det
            här är en fråga som jag har jobbat med länge. Jag tycker att den
            diskussion som har varit är väldigt bra och naturligtvis alla
            de synpunkter som har lämnats in och som jag självklart har noterat.
          </note>
          <note>
            Jag tycker att jag svarade på Jonas Anderssons fråga också i
            mitt förra svar, där jag sa att det här självklart är något som
            jag kommer att följa och analysera. Det handlar naturligtvis om
            vad vi ska förändra på press- och mediestödssidan för att möta
            den utveckling som har skett inom mediesektorn i modern tid.
          </note>
          <note>
            Vi har lagt fram ett pärlband av olika typer av reformer för
            mediestödet de senaste åren. Vi avskaffade producentansvaret för
            pappersinsamlingen, vilket var en väldigt viktig reform för att
            undvika att nya kostnader vältrades över på de medieaktörer som
            fortfarande är väldigt beroende av papperstidningen. Vi sänkte
            digitalmomsen för några år sedan. Vi har infört permanenta stöd,
            oavsett pandemin. Vi har stärkt mediestödet och infört vita-fläckar-stöd
            och även särskilda stöd under pandemin. Det är också något som
            man hänvisar till i pressfrihetsindex, som faktiskt visar att
            Sverige fortfarande har en topplacering där och att den aktiva
            mediepolitiken under krisen har räddat många journalistjobb och
            de facto stärkt pressfriheten i Sverige.
          </note>
          <note>
            Men med det sagt finns det fortfarande saker kvar att göra, och
            det kommer jag att fortsätta jobba intensivt med. I det ingår
            naturligtvis också att titta på förordningen och se om det finns
            anledning att justera saker.
          </note>
          <note>
            Jag är mån om att de kriterier som finns för mediestödet är så
            objektiva som möjligt. Men jag vill återigen bara säga att vi
            inte kan tro att det här är okomplicerat.
          </note>
          <note>
            Jag har naturligtvis tagit emot de konkreta förslag som har kommit
            från Tidningsutgivarna och liknande. Men det är klart att det
            behövs någon form av urvalskriterier när staten ska stötta journalistik,
            och det har vi ju redan nu i press- och mediestödet. Jag strävar
            naturligtvis efter att använda kriterier som är neutrala i sin
            karaktär.
          </note>
          <note>
            Jag vill också understryka att jag gläder mig åt Jonas Anderssons
            engagemang i de här frågorna, för press- och mediefriheten är
            helt central. Sedan tycker jag naturligtvis att det är olyckligt
            att Sverigedemokraternas politik är att successivt avveckla mediestödet.
            Ni hade ju i er budgetmotion en neddragning av mediestödet. Ni
            vill inte, som Tidningsutgivarna föreslår, byta mediestödet till
            något annat stöd, utan ni vill faktiskt ha en avveckling. Det
            vore ju att dra undan mattan för många journalistjobb och medieföretag
            i Sverige.
          </note>
          <note>
            Anf. 31 JONAS ANDERSSON i Linghem (SD):
          </note>
          <note>
            Fru talman! Det som Amanda Lind säger om Sverigedemokraternas
            politik är inte riktigt hela sanningen. Vi vill ju inte skära
            ned rakt över här, utan det som SD har pratat om är ju driftsstödet
            som vi successivt vill trappa ned över tid. Vi tycker helt enkelt
            att man får hitta nya vägar framåt genom tekniska lösningar i
            stället och anpassa sig till efterfrågan. Det är det som är sagt
            från oss, så att det är klargjort.
          </note>
          <note>
            Något som jag tycker är intressant med de nya föreskrifterna
            är att de kom kort efter att mer alternativa medier på högerkanten
            hade beviljats mediestöd under 2020, vilket har uppmärksammats
            medialt. Det ser inte så snyggt ut att kort efteråt kommer de
            nya föreskrifterna om att man inte får desinformera och så vidare.
            Särskilt illa tycker jag att det ser ut om man kopplar ihop det
            med problemet som vi också har med deplattformering. Flera medier
            har sedan de fick mediestöd blivit deplattformerade och utslängda
            från olika sociala medier, som Youtube och andra som i praktiken
            har ett slags monopolställning och är en grundläggande infrastruktur
            för yttrandefriheten i Sverige. En sådan avstängning skedde för
            bara några dagar sedan, helt utan förklaring.
          </note>
          <note>
            Jag menar att deplattformeringen är ett väldigt stort hot mot
            yttrandefriheten i Sverige och mot fria medier. Det här tillåts
            ske medan regeringen håller egna möten med techjättarna utan rimlig
            insyn. Man visar ett totalt ointresse för att stärka yttrandefriheten
            här i förhållande till techjättarnas enorma makt.
          </note>
          <note>
            Är kombinationen av föreskrifterna, som innebär att en myndighet
            ska sanningspröva redaktionellt innehåll, och den stora vågen
            av deplattforme ­ ring som sköljer över Sverige värdigt Sverige
            och våra grundlagar, Amanda Lind? Och hur ska regeringen kunna
            vara trovärdig i att peka på vad som händer i andra länder när
            det här samtidigt pågår i Sverige?
          </note>
          <note>
            Anf. 32 Kultur- och demokratiminister AMANDA LIND (MP):
          </note>
          <note>
            Fru talman! Det var väldigt konspiratoriska ord i Jonas Anderssons
            slutanförande.
          </note>
          <note>
            När det gäller medieplattformarna vet Jonas Andersson att det
            görs ett aktivt arbete på EU-nivå för att hitta en reglering.
            Det är viktigt att både värna en vidsträckt yttrandefrihet och
            öka transparensen. Det här är aktörer som har en dominerande ställning,
            och jag tar detta på stort allvar, givetvis oavsett ideologisk
            färg på de aktörer som drabbas. Frågan om transparens, tydliga
            användarvillkor och möjlighet att överklaga är viktiga frågor,
            som vi också driver på EU-nivå.
          </note>
          <note>
            När det gäller arbetet i Sverige är självklart pressfrihet och
            en levande mediemångfald helt avgörande för vår demokrati. Jag
            är glad att Sverige hamnar högt, som brukligt, i senaste pressfrihetsindex
            och att det hänvisas till både presstödet och mediestödet, som
            har funnits länge i Sverige och tjänat svensk mediemångfald väl,
            och till regeringens aktiva arbete under pandemin.
          </note>
          <note>
            Jag blir bekymrad när Jonas Andersson så slarvigt avfärdar driftsstödet.
            Vi kommer att behöva förändra driftsstödet successivt , men vi
            kan inte kasta ut ankan med badvattnet.
          </note>
          <note>
            Vi har gjort olika insatser – det handlar till exempel om stärkt
            distributionsstöd och producentansvar för papperstidningsinsamlingen
            – för att på olika sätt möjliggöra för en omställning under ordnade
            former. Drifts ­ stödet fyller ju en väldigt viktig funktion för
            många andratidningar runt om i vårt land.
          </note>
          <note>
            Detta ska vi hantera i kombination med att vi tar fram ett modernt
            mediestöd, som vi redan har tagit flera steg mot med bland annat
            vita-fläckar-stöd och redaktionsstöd.
          </note>
          <note>
            Detta ska vi fortsätta jobba med och inte som Sverigedemokraterna
            dra undan mattan för journalistjobb och medieföretag i Sverige.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:608 om den framtida a-kassan
          </note>
          <note>
            Anf. 33 Arbetsmarknadsminister EVA NORDMARK (S):
          </note>
          <note>
            Fru talman! Lars Beckman har frågat mig om jag kommer att sjösätta
            en statlig utredning under våren för att ta fram förslag på en
            kollektivavtalad arbetslöshetsförsäkring, hur jag anser att nivåerna
            i a-kassan ska regleras om a-kassan förs över till parterna/facket
            i enlighet med LAS-överenskommelsen och hur jag menar att förslaget
            ska finansieras.
          </note>
          <note>
            Sedan 2017 har Svenskt Näringsliv och LO förhandlat med målet
            att revidera delar av dagens regler gällande trygghet, omställning
            och anställningsskydd . PTK anslöt sig till förhandlingarna 2019
            .
          </note>
          <note>
            Ett av förhandlingsförslagen var att parterna, i samverkan med
            staten och i dialog med parterna inom offentlig sektor, skulle
            utreda förutsättningarna för en ny kollektivavtalad arbetslöshetsförsäkring.
          </note>
          <note>
            Frågan bereds inom Regeringskansliet och regeringen avser att
            återkomma med besked om nästa steg .
          </note>
          <note>
            Det är därutöver för tidigt att svara på Lars Beckmans frågor
            om hur nivåerna i a-kassan ska regleras och hur förslaget ska
            finansieras.
          </note>
          <note>
            Anf. 34 LARS BECKMAN (M):
          </note>
          <note>
            Fru talman! Jag vet inte om det var något svar att tacka för.
            Jag noterar att ministern helt enkelt inte svarar på frågan, och
            det är bekymmersamt.
          </note>
          <note>
            Parterna säger själva att de har gjort en historisk LAS-överenskommelse
            som får väldigt stora konsekvenser för svensk arbetsmarknad. Som
            jag skriver i min interpellation har parterna kommit överens om
            att de vill ha en grundplåt om 62 000 miljoner, 62 miljarder,
            som ska användas som en buffertfond. Det är väldigt mycket pengar,
            och då vore det relevant att veta om ministern tycker att det
            är rimligt och om man tänker tillsätta en utredning.
          </note>
          <note>
            Vidare har man i partsöverenskommelsen talat om att ersättningsnivåerna
            i a-kassan ska öka. Vad tycker ministern om det? Är det rimligt?
          </note>
          <note>
            Vi har en situation med en skenande arbetslöshet, och vi kommer
            senare i dag att ha en debatt om att jämviktsarbetslösheten i
            Sverige ökar kraftigt. Det handlar om 40 000 personer, enligt
            riksdagens utredningstjänst.
          </note>
          <note>
            Ersättningsnivåerna är en viktig fråga för en regering, givetvis
            även för en framtida regering.
          </note>
          <note>
            Vad tycker då parterna? Jag vet inte om ministern läser tidningen
            Arbetet. Om inte, så rekommenderar jag den. Häromdagen löd rubriken
            ”Ils ­ ka från tunga arbetsgivare över dålig insyn i nya las”.
            I artikeln konsta ­ teras: ” Las-överenskommelsen påverkar hela
            arbetsmarknaden. Men när den ska omvandlas till lagstiftning har
            tunga arbetsgivare som SKR och Företagarna inte haft insyn i arbetet.
            Nu kommer skarp kritik mot reger ­ ingen. ”
          </note>
          <note>
            Det var kanske en och annan som var nyfiken på ministerns svar
            i dag eftersom man inte får någon insyn på något annat sätt. Svenska
            folket kan ju ha rätt att få reda på om regeringen tänker använda
            62 000 miljoner på detta sätt.
          </note>
          <note>
            Något måste väl ministern kunna säga för att ge någon liten vägledning
            till Sveriges företagare, till Sveriges Kommuner och Regioner
            och till dem som är nyfikna på hur ministern ser på dessa frågor.
          </note>
          <note>
            Därför upprepar jag min fråga: Tycker ministern att det är rimligt
            att överföra 62 miljarder och kontrollen över de framtida ersättningsnivåerna
            till fackliga organisationer och arbetsgivare?
          </note>
          <note>
            Anf. 35 Arbetsmarknadsminister EVA NORDMARK (S):
          </note>
          <note>
            Fru talman! Interpellationen handlar om den framtida a-kassan.
            Som framgår av mitt svar bereds frågan inom Regeringskansliet,
            och regeringen kommer att återkomma med besked om nästa steg.
          </note>
          <note>
            LAS-överenskommelsen är en mycket seriös överenskommelse som
            har tecknats av parterna på svensk arbetsmarknad, och det vore
            oseriöst av mig som arbetsmarknadsminister att föregå en seriös
            beredningsprocess.
          </note>
          <note>
            Jag tänker alltså inte stå här i talarstolen i dag och spekulera
            högt. Det är helt enkelt för tidigt att ge svar på de frågor Lars
            Beckman har. Men vi kommer att ge svar när vi har ett svar att
            ge.
          </note>
          <note>
            Det är allt jag har att säga i detta läge.
          </note>
          <note>
            Anf. 36 LARS BECKMAN (M):
          </note>
          <note>
            Fru talman! En av de frågor som ministern vägrar svara på är
            denna: Hur ska nivåerna i a-kassan regleras om a-kassan förs över
            till part ­ erna/facket i enlighet med LAS-överenskommelsen, enligt
            ministerns uppfattning? Jag tycker att det är rimligt att vi får
            ett svar på den frågan.
          </note>
          <note>
            Kanske tycker en socialdemokratisk minister att den moderata
            ledamoten Lars Beckmans ord inte är så relevanta, men hur ser
            ministern på den omfattande kritiken som framförts i tidningen
            Arbetet? Rubriken är alltså ”Ilska från tunga arbetsgivare över
            dålig insyn i nya las”. Artikeln handlar om att LAS-överenskommelsen
            påverkar hela arbetsmarknaden men att tunga arbetsgivare som SKR
            och Företagarna inte har insyn i arbetet med lagstiftningen.
          </note>
          <note>
            Den som ser denna debatt kan gärna gå in på Arbetet.se, för artikeln
            är väldigt läsvärd. Jag tycker att ministern ska göra detsamma.
          </note>
          <note>
            Här framgår att detta snarast är ett hafsverk. Om denna förändring
            kommer till stånd kommer den att förändra svensk arbetsmarknad
            i decennier framåt, till exempel genom att a-kassan förs över
            till facket.
          </note>
          <note>
            Något mer måste ministern ändå kunna säga och tycka om denna
            förändring.
          </note>
          <note>
            Hur ser ministern på kritiken från de tunga arbetsgivarorganisationerna
            om att de saknar insyn och inflytande i denna process? Det gäller
            till exempel en sådan viktig arbetsgivare som SKR, Sveriges Kommuner
            och Regioner. Det är en av de större arbetsgivarna i Sverige som
            i denna artikel konstaterar att de inte har någon insyn och inte
            kan påverka. Hur ser ministern på det?
          </note>
          <note>
            Anf. 37 Arbetsmarknadsminister EVA NORDMARK (S):
          </note>
          <note>
            Fru talman! Det pågår just nu ett intensivt arbete inom Regeringskansliet
            med att ta hand om den partsöverenskommelse som är historisk och
            som parterna på svensk arbetsmarknad har träffat. För mig är det
            helt avgörande att vi har en seriös beredningsprocess. I uppdragsbeskrivningarna
            till de tre utredningar som just nu arbetar är det också tydligt
            beskrivet att det ska vara en dialog med arbetsmarknadens parter.
          </note>
          <note>
            Fru talman! Jag måste säga att det inte är något annat än trams
            att påstå att det här är ett hafsverk. Både det som ligger till
            grund för det som part ­ erna är överens om och det arbete som
            pågår inom Regeringskansliet är mycket gediget arbete.
          </note>
          <note>
            Jag som socialdemokrat står upp för en god arbetslöshetsförsäkring
            alla dagar i veckan. Vi kommer också att debattera det i en senare
            interpellationsdebatt.
          </note>
          <note>
            Jag kommer som sagt inte att föregå vår beredning inom Regeringskansliet
            i den här frågan. Regeringen återkommer med besked när ett sådant
            finns att ge.
          </note>
          <note>
            Anf. 38 LARS BECKMAN (M):
          </note>
          <note>
            Fru talman! Låt oss då se vad det stod i tidningsartikeln i Arbetet
            om vad parterna, framför allt de organisationer som inte är med
            i partsöverenskommelsen, tycker. Man säger så här: ”Men i praktiken
            har insynen varit obefintlig, enligt Lise-Lotte Argulander, expert
            på arbetsrätt vid Företagarna, som ingår i den referensgrupp som
            skulle ’föra dialog’ med utredningen om las och a-kassan. Vi har
            inte fått se förslag till lagtexter eller förarbeten. Ingenting.
            På de två möten vi har haft har vi dels fått en redogörelse för
            vad parternas överenskommelse innehåller, vilket vi kunde ha läst
            oss till själva, dels en snabb genomgång av de förändringar som
            blir, säger Lise-Lotte Argulander. Tomas Björck, arbetsrättschef
            vid SKR som ingår i samma grupp, är inte heller nöjd med ’dialogen’:
            De parter som inte står bakom las-överenskommelsen har inte haft
            det inflytande man skulle önska.”
          </note>
          <note>
            Fru talman! Man kan inte beskriva det som något annat än ett
            hafsverk när stora, tunga organisationer offentligt talar om i
            tidningen Arbetet att de ser på regeringens arbete på detta sätt.
          </note>
          <note>
            Men ministern får väl, tredje gången gillt, ge ett klart och
            tydligt besked till Företagarna, SKR och andra organisationer,
            till exempel Arbetsgivarverket, om vad som gäller. Jag är nyfiken
            på de statsfinansiella konsekvenserna av att föra över 62 miljarder,
            62 000 miljoner, och ta bort möjligheten att påverka framtida
            nivåer i a-kassan. Parterna har dessutom kommit överens om att
            a-kassan ska höjas. Det kan få radikal påverkan på arbetslösheten
            i Sverige att man frånsäger sig ett av de viktiga verktygen.
          </note>
          <note>
            Fru talman! Hur ser ministern på faktumet att man får omfattande
            kritik från tunga aktörer på arbetsmarknaden?
          </note>
          <note>
            Anf. 39 Arbetsmarknadsminister EVA NORDMARK (S):
          </note>
          <note>
            Fru talman! Arbete pågår. Det är ett mycket intensivt arbete
            som pågår just nu. Jag behöver inte gå via Lars Beckman med besked
            till parterna – det kan jag lova. Vi har en mycket bra dialog.
          </note>
          <note>
            Parternas överenskommelse är historisk. När arbetsmarknaden förändras
            måste också regelverk, våra offentliga system och lagar och regler
            kun ­ na förändras. Vi ska förändra dem på ett sätt som stärker
            och utvecklar den svenska arbetsmarknadsmodellen.
          </note>
          <note>
            Till skillnad från Lars Beckman, verkar det som i alla fall,
            är jag väldigt stolt över att vi har starka och ansvarstagande
            parter på svensk arbetsmarknad. Det är såklart helt avgörande.
            De är avgörande för hur vi lyckas ta oss genom den tuffa kris
            som vi just nu går igenom. Det är också avgörande för att den
            svenska modellen ska kunna fortsätta utvecklas och stå stark i
            framtiden.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:617 om konsumenters ansvar
            för arbetsmiljön vid delad entreprenad
          </note>
          <note>
            Anf. 40 Arbetsmarknadsminister EVA NORDMARK (S):
          </note>
          <note>
            Fru talman! Lars Beckman har frågat mig om jag tänker ta några
            initiativ för att ändra nuvarande regelverk för konsumenters ansvar
            för delade entreprenader och i sådant fall hur. Han har också
            frågat om jag anser att det ger en sämre arbetsmiljö om konsumenternas
            arbetsmiljöansvar får tas över av byggfirmor vid delade entreprenader
            och om jag i så fall avser att vidta några åtgärder.
          </note>
          <note>
            Alla som arbetar i Sverige ska ha en god och säker arbetsmiljö.
            Ingen ska riskera liv eller hälsa på grund av jobbet. Ett systematiskt
            arbetsmiljöarbete är avgörande för att förebygga ohälsa och olycksfall
            som i värsta fall leder till död. Kunskap om arbetsmiljö är viktigt
            för att minska arbetsrelaterade olyckor och ohälsa. En god säkerhetskultur
            innebär att alla på arbetsplatsen är medvetna om de risker som
            finns och har både kunskap och vilja att minska dem.
          </note>
          <note>
            Mellan 2015 och 2018 ökade regeringen Arbetsmiljöverkets anslag
            med sammanlagt mer än 100 miljoner kronor för att myndigheten
            skulle kunna anställa fler inspektörer och öka närvaron på arbetsplatserna.
            Anslagsökningen har lett till att Arbetsmiljöverket har anställt
            drygt 150 nya inspektörer och till att antalet inspektioner har
            ökat. Under 2019 genomfördes mer än 8 000 fler inspektioner än
            vad som genomfördes 2015. Särskilda inspektionsinsatser har under
            de senaste åren gjorts inom några av de mest olycksdrabbade branscherna
            : bygg- och anläggningsbranschen, tillverkningsindustrin, transportbranschen
            och bemanningsbranschen.
          </note>
          <note>
            P å en byggarbetsplats är det nästan alltid flera olika företag
            som jobbar sida vid sida. Det betyder att arbeten a nästan alltid
            behöver samordnas så att inte risker skapas . Det är därför det
            finns särskilda regler för bygg ­ arbetsplatsen , där fler än
            bara arbetsgivaren kan ha ett visst arbetsmiljö ­ ansvar .
          </note>
          <note>
            Den som låter utföra ett byggnads- eller anläggningsarbete är
            bygg ­ herre. Byggherren har ansvar för arbetsmiljön. Ansvaret
            handlar bland an ­ nat om att sörja för en god arbetsmiljö när
            byggnadsarbetena förbereds och att arbetena samordnas under utförandet
            så att arbetsmiljöproblem inte uppstår. Byggherren ska utse byggarbetsmiljösamordnare
            för utförandet och för projektering, under vissa förutsättningar
            skicka in en förhands ­ anmälan till Arbetsmiljöverket och se
            till att en arbetsmiljöplan upprättas och finns tillgänglig innan
            byggarbetsplatsen etableras.
          </note>
          <note>
            När en konsument beställer ett byggnadsarbete av en total- eller
            generalentreprenör gäller särskilda regler. Det innebär att byggherrens
            arbetsmiljöansvar automatiskt övertas av den entreprenör som gör
            arbetet, om inte annat finns avtalat. Om en konsument i stället
            väljer att själv upphandla flera olika entreprenörer har konsumenten
            själv kvar arbetsmiljöansvaret.
          </note>
          <note>
            Arbetsmiljölagen är en skyddslagstiftning, och i lagen finns
            regler om skyldigheter för arbetsgivare och andra skyddsansvariga
            om att förebygga ohälsa och olycksfall i arbetet. Lagen har en
            ändamålsenlig uppbyggnad.
          </note>
          <note>
            Anf. 41 LARS BECKMAN (M):
          </note>
          <note>
            Fru talman! Låt mig först säga det självklara: Jag är helt övertygad
            om att jag och ministern har exakt samma uppfattning om att ingen
            ska skada sig på jobbet och att ingen ska dö på jobbet.
          </note>
          <note>
            Jag tycker att det finns en rimlighet i att ha ett beställaransvar
            och att den aktör som upphandlar någonting har ett ansvar. Det
            skiljer sig från till exempel kommunalrådet i Ockelbo, som i helgen
            lade ut följande på kommunens officiella hemsida : ” När vi däremot
            upphandlat en aktör att driva en kommunal verksamhet lägger vi
            oss inte i hur den aktören rekryterar eller säger upp personal.
            ” Det synsättet kan man ha som socialdemokrat i Ockelbo, fru talman.
            Jag delar inte den uppfattningen. Jag är inte säker på att ministern
            gör det heller.
          </note>
          <note>
            Den interpellation jag har ställt handlar om när en villaägare
            eller någon som äger till exempel en bostadsrätt upphandlar en
            entreprenad för att renovera exempelvis sitt kök. Vem är då mest
            lämpad att ha arbetsmiljöansvaret? Jag tror att det är en av Sveriges
            mest välbevarade hemligheter. Precis som jag skriver i min interpellation
            visste inte ens Sveriges före detta statsminister, Göran Persson,
            att han var ansvarig för arbetsmiljön vid delad entreprenad.
          </note>
          <note>
            Interpellationen handlar alltså om vem som är bäst lämpad att
            ta hand om arbetsmiljöarbetet på ett säkert sätt. Vem har störst
            kompetens? Jag ska ge ministern fyra exempel, så ska vi se om
            ministern kan svara.
          </note>
          <note>
             Om du anlitar en snickarfirma, en rörmokarfirma och en elektrikerfirma
            för att samtidigt göra i ordning köket, vem står för arbetsmiljöansvaret?
          </note>
          <note>
             Om du anlitar en snickarfirma som i sin tur anlitar en rörmokarfirma
            och en elektrikerfirma för att göra i ordning köket, vem står
            för arbetsmiljöansvaret?
          </note>
          <note>
             Om du anlitar en snickarfirma som i sin tur anlitar en rörmokarfirma
            för att göra i ordning köket och samtidigt anlitar en elektrikerfirma,
            vem står för arbetsmiljöansvaret?
          </note>
          <note>
             Om du först anlitar snickarfirman och när snickarfirman är
            klar i köket anlitar rörmokarfirman och när rörmokarfirman är
            klar anlitar elektrikerfirman står först snickarfirman för arbetsmiljöansvaret.
            Vem står för de andra?
          </note>
          <note>
            Jag tror att det blev väldigt rörigt för tv-tittarna. Och jag
            tror att det är väldigt rörigt för villaägarna att reda ut det
            här. Jag vore tacksam om ministern kanske kan reda ut det.
          </note>
          <note>
            Om man tror att det är rörigt, oklart och otydligt för villaägaren
            som ska renovera sitt kök är det rimligt att lägga arbetsmiljöansvaret
            på någon av dessa firmor, som naturligtvis har god kompetens och
            kan det. Jag ser fram emot att ministern kan reda ut frågan i
            mina exempel: Vem är det som har arbetsmiljöansvaret?
          </note>
          <note>
            Anf. 42 Arbetsmarknadsminister EVA NORDMARK (S):
          </note>
          <note>
            Fru talman! Det är ingen tvekan om att vi behöver höja kunskapsnivån.
            Där håller jag verkligen med Lars Beckman. Det är ju fullständigt
            rörigt i de exempel som han ger här i talarstolen.
          </note>
          <note>
            Det byggs ju väldigt mycket i Sverige. Det är både stor nybyggnation
            av bostäder och mycket renovering av gamla fastigheter och bostäder.
            Det är bra. Vi behöver fler bostäder. Samtidigt är byggbranschen
            en av de branscher som verkligen är mest utsatta när det gäller
            problem med osund konkurrens och arbetsmiljöbrister.
          </note>
          <note>
            Under förra månaden gjorde Arbetsmiljöverket, Skatteverket och
            polisen oanmälda inspektioner vid ett sextiotal byggarbetsplatser
            runt om i landet hos flera olika entreprenörer. Sammantaget var
            det över 100 företag som kontrollerades. Resultatet var nedslående.
            Arbetsmiljöverket upptäckte brister i arbetsmiljön hos mer än
            hälften av de företag som kontrollerades, och övriga myndigheter
            upptäckte omfattande brister. Totalt 110 arbetsmiljöbrister upptäcktes.
            Detta är alltså ett reellt problem.
          </note>
          <note>
            Fler än vart tionde företag som kontrollerades fick stänga delar
            eller hela sin verksamhet därför att bristerna var så allvarliga
            att det fanns risk för liv och hälsa. Polisen kontrollerade cirka
            200 personer och upptäckte minst 25 personer som saknade rätt
            att arbeta i Sverige. Nära 40 procent av de företag som Skatteverket
            kontrollerade hade brister i personalliggaren.
          </note>
          <note>
            Dessa kontroller visar på behovet av att fortsätta prioritera
            arbetet med att bekämpa arbetslivskriminaliteten, något som den
            här regeringen också valt att prioritera högt. Snart har över
            5 000 myndighetsgemensamma kontroller mot arbetslivskriminalitet
            genomförts inom ramen för detta regeringsuppdrag.
          </note>
          <note>
            Under förra veckan träffade jag också tillsammans med inrikesminister
            Mikael Damberg och justitieminister Morgan Johansson arbetsmarkna
            ­ dens parter och de närmast berörda myndigheterna för att diskutera
            vilka ytterligare insatser som vi ser behov av framöver. Det finns
            en bred sam ­ syn bland alla parter om att kontroller riktade
            mot arbetslivskriminalitet behöver bli fler och att ett större
            fokus behöver läggas just på att höja kun ­ skapsnivån bland beställarna,
            det vill säga konsumenternas arbetsmiljö ­ ansvar, som ju Lars
            Beckman tar upp här.
          </note>
          <note>
            De samverkande myndigheterna har därför getts i uppdrag att genomföra
            en informationsinsats i syfte att öka allmänhetens kunskap om
            vilket ansvar vi har som konsumenter och beställare. Ökad kunskap
            hos allmänheten om sambandet mellan till exempel låga priser och
            risken för bristfällig arbetsmiljö kan vara en del i att minska
            efterfrågan på varor och tjänster som bidrar till arbetslivskriminalitet.
          </note>
          <note>
            Anf. 43 LARS BECKMAN (M):
          </note>
          <note>
            Fru talman! Arbetslivskriminalitet har jag och ministern diskuterat
            i en annan interpellationsdebatt. Vi är helt överens om att det
            är helt oanstän ­ digt och ren människohandel i vissa fall. Men
            den här interpellationen handlar inte om det. Den handlar om vad
            som är det effektivaste sättet att förbättra arbetsmiljöansvaret
            när någon till exempel renoverar sitt kök.
          </note>
          <note>
            Jag ska ta mina exempel igen, så ska vi reda ut detta. Jag hoppas
            att jag har rätt nu. Om du anlitar en snickerifirma, en rörmokarfirma
            och en elektrikerfirma för att samtidigt göra i ordning köket
            är det du själv som står som arbetsmiljöansvarig. Om du som villaägare
            går in på Ikea och beställer ett kök och sedan anlitar tre olika
            entreprenörer, vilket är ganska vanligt, är det alltså du som
            villaägare som står för arbetsmiljöansvaret.
          </note>
          <note>
            Om du anlitar en snickerifirma som i sin tur anlitar en rörmokarfirma
            och en elektrikerfirma för att göra i ordning köket är det snickarfirman
            som står för arbetsmiljöansvaret. Om du anlitar en snickerifirma
            som i sin tur anlitar en rörmokarfirma för att göra i ordning
            köket och du samtidigt själv anlitar en elektrikerfirma är det
            du som står för arbetsmiljöansvaret.
          </note>
          <note>
            Om du först anlitar snickarfirman, och när snickarfirman är klar
            i köket anlitar du rörmokarfirman, och när rörmokarfirman är klar
            anlitar du elektrikerfirman – då är det först snickarfirman, därefter
            rörmokarfirman och till sist elektrikerfirman som har arbetsmiljöansvaret.
            Jag tror att det är uppenbart för alla att detta är mer än krångligt.
            Framför allt gynnar det inte arbetsmiljön.
          </note>
          <note>
            Arbetsmiljön kan ju inte rimligtvis gynnas av att Lars Beckman,
            som inte kan något om eljobb eller rörmokeri, ska vara arbetsmiljöansvarig.
            Jag tror att många förstår att det är bättre att den som driver
            vvs-företaget eller elfirman är ansvarig än att Lars Beckman är
            det. Visserligen är min bästa kompis rörmokare, så jag skulle
            möjligen kunna fråga honom och be om olika föreskrifter, men de
            flesta kanske inte är kompis med en rörmokare.
          </note>
          <note>
            För att förbättra arbetsmiljöansvaret vore det alltså bra om
            man gjorde tydligt och klart att det i det här fallet inte är
            villaägaren som ska vara arbetsmiljöansvarig utan rimligtvis de
            företag vars anställda jobbar där. Jag kan inte se någon som helst
            fördel med att jag, Lars Beckman, som inte är elektriker eller
            rörmokare, är ansvarig för arbetsmiljön om jag renoverar mitt
            kök. Jag ser ingen som helst fördel med det.
          </note>
          <note>
            Tvärtom vore det sannolikt bättre för arbetsmiljön om de professio
            ­ nella, som kan jobben, är ansvariga. Jag skulle därför vilja
            fråga ministern vilka fördelar det finns med att till exempel
            Lars Beckman, som inte kan något om el, vvs eller arbete på hög
            höjd – jag kan inget om hantverk; jag har verkligen tummen mitt
            i handen – ska vara arbetsmiljöansvarig om jag bygger om mitt
            kök, jämfört med om ett professionellt företag ska vara ansvarigt.
          </note>
          <note>
            Anf. 44 Arbetsmarknadsminister EVA NORDMARK (S):
          </note>
          <note>
            Fru talman! Jag tror att det är fler än Lars Beckman som behöver
            kun ­ skap om vad man har för ansvar både som konsument och beställare.
            Detta är förstås väldigt viktiga frågor, och det är också därför
            som regeringen har valt att ge i uppdrag åt våra myndigheter att
            genomföra en informa ­ tionsinsats, så att vi kan öka kunskapen
            hos allmänheten om de här frågor ­ na.
          </note>
          <note>
            Fru talman! Som konsumenter har vi en helt avgörande roll också
            för att städa bort arbetslivskriminaliteten, som vi också talar
            om här. Om biltvätten, klippningen och däckbytet kostar under
            100 kronor eller om firman som byter ut dina fönster enbart tar
            kontanter ska det ringa lite var ­ ningsklockor. Då är det förmodligen
            för billigt för att vara sjyst. Då behöver vi välja bort dessa
            företag, varor och tjänster. Det är väldigt viktigt. Här har vi
            en stor möjlighet att påverka som konsumenter, men kunskapen är
            förstås helt avgörande.
          </note>
          <note>
            När vi inte har information och kunskap och inte är medvetna
            om riskerna finns det en fara för att vi är med och betalar för
            den organiserade brottsligheten i Sverige eller för att människor
            som bor och arbetar här har sämre lön, villkor och arbetsmiljö
            än vad de har rätt till.
          </note>
          <note>
            Regeringen har kraftigt ökat medlen till de myndigheter som särskilt
            bekämpar arbetslivskriminalitet och gjort kontroller i riskutsatta
            bran ­ scher. Men trots alla dessa åtgärder kommer vi aldrig att
            kunna kontrollera bort arbetslivskriminaliteten så länge det finns
            en efterfrågan och en accep ­ tans. Då är det viktigt hur vi som
            konsumenter agerar, och vi har också ett ansvar.
          </note>
          <note>
            Så länge som vi konsumenter tittar bort och tänker att vi inte
            har ansvar för killen eller tjejen som går på taket där hemma
            där det saknas skyddsräcken kan den osunda konkurrensen fortsätta
            att växa.
          </note>
          <note>
            Företag som har en bristfällig arbetsmiljö kan fortsätta att
            konkurrera ut seriösa företag, och fler arbetstagare riskerar
            att fara illa. Så ska vi såklart inte ha det.
          </note>
          <note>
            Anf. 45 LARS BECKMAN (M):
          </note>
          <note>
            Fru talman! Jag vet inte om ministern och jag är inne i samma
            debatt. Vi är alltså helt överens om detta med arbetslivskriminalitet.
            Jag har själv kallat ministern till Sveriges riksdag för att jag
            tycker att regeringen gör för lite och att oseriösa företag konkurreras
            ut.
          </note>
          <note>
            Precis som ministern säger är det vi konsumenter som har ett
            stort an ­ svar för att se till att vi inte tvättar bilen för
            49 kronor, klipper oss för 39 kronor eller vad det nu kan finnas
            för skräckexempel. Men den här inter ­ pellationen handlar inte
            om det. Den handlar om vem som bäst tar arbets ­ miljöansvar vid
            en delad entreprenad. Det är bara detta som inter ­ pellatio ­
            nen handlar om.
          </note>
          <note>
            Jag kan gärna kalla ministern fler gånger, så kan vi fortsätta
            debattera att regeringen gör alldeles för lite när det gäller
            arbetslivskriminalitet. Det finns förskräckliga exempel på det.
          </note>
          <note>
            Här handlar det alltså till exempel om när en villaägare köper
            sitt kök på Ikea och anlitar en elektriker, en rörmokare och en
            snickare. Medveten ­ heten hos villaägarna om att det då är de
            själva som har arbetsmiljöansva ­ ret tror jag är oerhört låg.
            Jag tror att det skulle gynna arbetsmiljön att det företag som
            kommer hem, till exempel vvs-företaget, har arbetsmiljö ­ ansvaret.
            Exakt hur man då ska formulera lagstiftningen får naturligtvis
            regeringen ta fram förslag på. Men som jag uppfattar ministern
            tänker man inte göra någonting åt frågan, vilket gör att vi riskerar
            att fortsatt ha en sämre arbetsmiljö och ett sämre arbetsmiljöansvar
            än om de som är mest kompetenta och kunniga faktiskt tar det ansvar
            som de är både utbildade för och kunniga i.
          </note>
          <note>
            Anf. 46 Arbetsmarknadsminister EVA NORDMARK (S):
          </note>
          <note>
            Fru talman! Som sagt har vi gett ett uppdrag till våra myndigheter
            att öka informationsinsatserna när det gäller konsumenternas ansvar
            och beställaransvar. Det här är väldigt viktiga frågor.
          </note>
          <note>
            Jag vill i sammanhanget nämna att jag i den arbetsmiljöstrategi
            som jag kunde presentera från regeringen i februari i år pekade
            ut frågan om rådighetsansvar. Det ska inte råda någon tvekan om
            vem det är som har arbetsmiljöansvaret, oavsett om vi jobbar hemma
            vid köksbordet eller via en plattform. Det här är såklart viktiga
            frågor.
          </note>
          <note>
            Jag vill också säga att vi aldrig har haft så kraftfulla insatser
            mot arbetslivskriminalitet som i dag. Vi har aldrig mobiliserat
            kraften på det sätt som vi gör i dag. Det handlar om att vi har
            stora problem med en växande arbetslivskriminalitet.
          </note>
          <note>
            Det är inte alltid man får höra moderater oroa sig för arbetsmiljön
            för arbetstagarna och deras trygghet på jobbet. Vinsten brukar
            vara överordnad den frågan. Jag vill verkligen välkomna Lars Beckmans
            engagemang i de här frågorna. Detta är väldigt viktigt. Som sagt
            behöver vi se till att kunskapen ökar hos konsumenter som beställare.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:660 om den ökande jämviktsarbetslösheten
          </note>
          <note>
            Anf. 47 Arbetsmarknadsminister EVA NORDMARK (S):
          </note>
          <note>
            Fru talman! Lars Beckman har frågat mig vad jag gör för att minska
            jämviktsarbetslösheten. Han har även frågat mig om jag och regeringen
            kommer att återställa de höjda nivåerna i arbetslöshetsförsäkringen
            till de tidigare nivåerna. Slutligen har han frågat mig hur jag
            ska göra det mer förmånligt att arbeta för den som befinner sig
            i utanförskap .
          </note>
          <note>
            I spåren av p andemin har det skett en tydligt minskad efterfrågan
            i ekonomin, inte minst inom besöksnära tjänstebranscher , vilket
            lett till allvarliga konsekvenser för jobb och företagande i hela
            landet. Omfattande ekonomiska stöd och tidigarelagda och tillfälliga
            skattesänkningar har genomförts för att lindra de negativa konsekvenser
            na . Arbetslösa har fått stärkt ekonomisk trygghet och fler möjligheter
            till omställning .
          </note>
          <note>
            Regeringen beslutade under våren 2020 att tillfälligt förstärka
            arbetslöshetsförsäkringen i syfte att stärka den ekonomiska tryggheten
            för det öka n de antalet arbetslösa . Inrapporterade varsel steg
            tydligt främst under pandemins initiala skede, med en stigande
            arbetslöshet som följd. Arbetslöshetsförsäkringen är viktig för
            individens ekonomiska trygghet mellan jobb, men också för att
            upprätthålla köpkraften i samhället. De tillfälliga höjningarna
            av såväl grundbelopp som högsta belopp för inkomstrelaterad ersättning
            gäller till den 1 januari 2023. Därefter ska arbetslöshetsförsäkringen
            reformeras .
          </note>
          <note>
            Regeringen har vidtagit omfattande finanspolitiska åtgärder för
            att mildra pandemins konsekvenser för jobb och företagande. Systemet
            för k orttidsarbete har gjort det möjligt för företag att behålla
            personal och undvika uppsägningar trots minskad aktivitet, vilket
            har dämpat den negativa effekten på arbetslösheten .
          </note>
          <note>
            I enlighet med budgetpropositionen som började gälla från årsskiftet
            har över 100 miljarder kronor 2021 tillförts för att återstarta
            ekonomin, samtidigt som långsiktiga reformer ska bidra till att
            lösa samhällsproblemen. Sammantaget bedöm de s reformerna medföra
            att arbetslösheten blir drygt 1,3 procentenheter lägre jämfört
            med om förslagen inte hade genomför t s. Det motsvarar cirka 75
            000 fler jobb .
          </note>
          <note>
            Många arbetslösa saknar den kompetens som behövs för att etablera
            sig på arbetsmarknaden. Fler arbetssökande behöver fylla på sin
            kompetens eller lära sig ett bristyrke. Regeringen har vidtagit
            åtgärder för att fler arbetslösa med utbildningsbehov ska studera.
          </note>
          <note>
            Regeringen föreslår vidare i vårändringsbudgeten 2021 att medel
            tillförs för att fler som står långt från arbetsmarknaden ska
            kunna delta i insatser som leder till arbete, som introduktionsjobb,
            extratjänster och matchningstjänster. Ökade resurser till matchningstjänster
            förstärker arbetet med att reformera Arbetsförmedlingen. För att
            fler arbetssökande med funktionsnedsättning ska komma i arbete
            eller börja studera föreslår regeringen ökade resurser för arbetsförberedande
            insatser. Regeringen arbetar även för att etableringsjobb för
            nyanlända och långtidsarbetslösa införs i enlighet med parternas
            förslag.
          </note>
          <note>
            Regeringen gav 2020 Arbetsförmedlingen i uppdrag att införa intensiv
            ­ året i april 2021. Syftet är att deltagarna ska komma i arbete
            inom ett år efter påbörjat intensivår. Fokus kommer att ligga
            på språk, arbetsplatsnära insatser och kortare utbildning . Så
            kan längre arbetslöshetstider motver ­ kas.
          </note>
          <note>
            Anf. 48 LARS BECKMAN (M):
          </note>
          <note>
            Fru talman! Jag hoppas att statsrådet har läst regeringens vårproposi
            ­ tion. I den slås det fast att jämviktsarbetslösheten kommer
            att öka varje år fram till år 2024 och gå upp till 7 procent i
            slutet av prognosperioden. Det är inte så konstigt att regeringen
            kommer fram till det. Det är helt i enlighet med till exempel
            den rapport som jag beställde från riksdagens utrednings ­ tjänst.
            Jag frågade RUT: Givet att man har den här a-kassan och det vedertagna
            sättet att beräkna arbetslöshet – vad får det för konsekvenser?
            Jo, ungefär 40 000 fler personer kommer att vara arbetslösa.
          </note>
          <note>
            Det är därför jag har ställt tre frågor till ministern: Vad gör
            ministern för att minska jämviktsarbetslösheten? Kommer ministern
            och regeringen att säkerställa att de tillfälligt höjda ersättningsnivåerna
            i arbetslöshetsförsäkringen återgår till normala nivåer 2022?
            Hur ska ministern göra det mer förmånligt att arbeta för den som
            befinner sig i utanförskap?
          </note>
          <note>
            De här frågorna hör ihop, fru talman. De hör också ihop med en
            tidigare interpellationsdebatt jag har haft med statsrådet; då
            vägrade statsrådet i och för sig att svara på frågan, men parterna
            hade kommit överens om att man vill ha 62 000 miljoner i en grundplåt
            och att man vill höja a-kassan, vilket naturligtvis kommer att
            kosta väldigt mycket pengar.
          </note>
          <note>
            Stefan Löfven lovade att vi skulle ha EU:s lägsta arbetslöshet
            2020. Han sa till och med: Utvärdera mig på jobben! Jag tycker
            att väljarna ska göra det. Jag tycker att väljarna ska ta Stefan
            Löfven på orden och utvärdera honom på jobben, för enligt den
            senaste statistiken ligger vi bland de sämsta i EU när det gäller
            arbetslöshet.
          </note>
          <note>
            Detta är djupt bekymmersamt, och det beror kanske på att den
            här regeringen till skillnad från regeringarna i många av våra
            konkurrentländer inte har haft stöd som nått fram till företagen
            i den omfattning som man önskar. Jag har själv mött väldigt många
            företagare i restaurangbranschen, turistbranschen och besöksnäringen
            som är djupt förtvivlade över den situation som de fortfarande
            är i. Till exempel har Tillväxtverket oerhört långa handläggningstider.
            Småföretagare har lånat upp hus och hem. Konkurserna ökar. I min
            hemkommun Gävle har långtidsarbetslösheten för unga ökat till
            runt 40 procent. Det är en skenande arbetslöshet.
          </note>
          <note>
            Då verkar det som att regeringens svar är höjd a-kassa. Men det
            hjälper inte de unga som inte har kvalificerat in sig i a-kassan,
            även om det har blivit lättare och förmånligare att komma in.
            Fokus måste naturligtvis i stället ligga på att se till att vi
            har så pass goda villkor att man kan komma i jobb.
          </note>
          <note>
            Hemma i min valkrets Gävleborg har den reformering av Arbetsförmedlingen
            som ministern är ansvarig för gjort att arbetsgivare, arbetssök
            ­ ande och kommuner är helt förtvivlade över att Arbetsförmedlingen
            lämnat orterna. Detta innebär att det är ännu svårare att matcha
            rätt kompetens till de jobb som finns och ännu svårare att få
            folk i utbildning.
          </note>
          <note>
            Min enkla fråga är – ministern får gärna svara kort: Vad är det
            enskilt viktigaste ministern tänker göra för att minska jämviktsarbetslösheten?
          </note>
          <note>
            Anf. 49 Arbetsmarknadsminister EVA NORDMARK (S):
          </note>
          <note>
            Fru talman! Först av allt: Vi befinner oss i den värsta krisen
            på svensk arbetsmarknad i modern tid. Interpellationen handlar
            också om a-kassan. Jag vill säga några ord om a-kassan med anledning
            av att vi har diskuterat den frågan här tidigare men då i ett
            helt annat sammanhang.
          </note>
          <note>
            Jag ser inga anledningar att sänka de ersättningsnivåer som har
            införts i arbetslöshetsförsäkringen. De är viktiga för att stärka
            den ekonomiska tryggheten för Sveriges löntagare och företagare.
            Men de är också väldigt viktiga för att upprätthålla köpkraften
            i vårt samhälle.
          </note>
          <note>
            Som socialdemokrat står jag självklart upp för en stark arbetslöshetsförsäkring.
            Självklart kommer jag att kämpa för en a-kassa som omfattar fler,
            med goda och bra ersättningsnivåer. Det är en politik som jag
            är stolt över.
          </note>
          <note>
            Här går en väldigt tydlig skiljelinje mellan Socialdemokraterna
            och Moderaterna i svensk politik. Vår uppfattning är tydlig. Både
            plikt och rätt ska gälla. Man ska stå till arbetsmarknadens förfogande,
            och man ska söka jobb för att få ersättning. Men man ska inte
            bli fattig för att man blir av med jobbet.
          </note>
          <note>
            Man ska kunna betala sina räkningar. Man ska kunna bo kvar under
            tiden som man söker ett nytt jobb. Man ska kunna betala fotbollsskorna
            till barnen. Moderaterna håller fast vid en idé om att det enda
            sättet att få människor att gå från arbetslöshet till arbete är
            en a-kassa med dåliga villkor och en usel ersättning.
          </note>
          <note>
            Fru talman! Fattigdom gör inte att människor lättare får arbete.
            Utan det handlar om att vi hjälps åt med olika typer av arbetsmarknadspolitiska
            insatser, utbildning och att satsa på människor.
          </note>
          <note>
            Vi befinner oss i den allvarligaste krisen på arbetsmarknaden
            i modern tid, som jag sa. På Lars Beckman låter det som att arbetslösheten
            är orsak ­ ad av att människor är lata. Låt mig då påminna om
            att det är ett virus som har orsakat den här krisen.
          </note>
          <note>
            Krisen är orsakad av ett virus. Men inte ens då är Lars Beckman
            beredd att släppa på sin bild av att arbetslösheten beror på att
            människor inte piskas tillräckligt mycket.
          </note>
          <note>
            Anf. 50 LARS BECKMAN (M):
          </note>
          <note>
            Fru talman! Man vet att ministern är svarslös när hon talar om
            allt annat än det vi debatterar om. Men det må så vara. Det var
            i varje fall ett klart och tydligt besked från ministern. JÖK-partierna
            har kommit överens om att a-kassan inte ska gå tillbaka till den
            ursprungliga nivån den 1 januari. En del kanske blir glada, en
            del kanske blir mindre glada.
          </note>
          <note>
            När ministern står och säger att hon är stolt över de kraftigt
            höjda ersättningsnivåerna i a-kassan betyder det att jämviktsarbetslösheten
            ökar med 40 000 personer på den här nivån. Det är ingenting som
            Lars Beckman har hittat på, utan det är riksdagens utredningstjänst
            som har kommit fram till det enligt den vedertagna metod som finns.
          </note>
          <note>
            Jag tycker att ministern och regeringen skulle vara djupt bekymrade
            över att till exempel 670 000 utrikesfödda inte är självförsörjande.
            Det är 670 000 utrikesfödda som inte är självförsörjande. Jag
            tycker att ministern skulle lägga sin tid och kraft åt att se
            till att de personerna blir anställbara.
          </note>
          <note>
            Först ska jag säga det självklara. Det är alltid individens ansvar
            att göra sig själv anställbar. Det är individens ansvar att se
            till att lära sig svenska. Det är individens ansvar att se till
            att utbilda sig. Det är individens ansvar att se till att söka
            jobb.
          </note>
          <note>
            Det politiken kan göra är att säkerställa att det finns tillräckliga
            incitament för att göra det. Tittar man på de utvärderingar och
            den forskning som finns är det naturligtvis så att om det inte
            lönar sig att arbeta stiger arbetslösheten. Det är precis det
            som RUT-rapporten visar.
          </note>
          <note>
            Om det inte lönar sig att arbeta, om man höjer ersättningsnivåerna
            kraftigt, ökar jämviktsarbetslösheten. Det är vad interpellationen
            handlar om. Man behöver inte se det sambandet. Man kan förneka
            det. Men det är att vara emot den forskning som finns och det
            sätt på vilket man räknar.
          </note>
          <note>
            Sedan ska man naturligtvis ha en ersättning från a-kassan eller
            en ersättning som är rimlig. Det är ingen som är emot det. Men
            om ministern menade allvar med vad hon nyss sa i sitt förra inlägg
            skulle hon naturligtvis driva frågan om obligatorisk a-kassa.
          </note>
          <note>
            Det handlar om att sätta ihop Försäkringskassans system med a-kassans
            system till ett. Tekniken finns redan. Sedan skulle man ha exakt
            sam ­ ma system. Man kvalificerar sig till en arbetslöshetsförsäkring
            på samma sätt som man gör med Försäkringskassan och sjukskrivningen.
          </note>
          <note>
            Men det driver inte Socialdemokraterna. Det finns en alltför
            tydlig koppling till exempelvis LO. Det innebär att vi har väldigt
            många människor som i den här pandemin hamnade i kläm. I min bekantskapskrets
            finns det personer som upptäckte att de stod utan skydd.
          </note>
          <note>
            Det är inte rimligt. Vi skulle aldrig ställa människor utanför
            sjukförsäkringen och säga: Haha, du var inte med i facket och
            du var inte med i sjukförsäkringen, så nu får du ingen hjälp när
            du är sjuk! Det systemet har vi inte. Men på arbetslöshetsområdet
            har vi det.
          </note>
          <note>
            Om ministern vill vara trovärdig i frågan och i sitt engagemang
            för att den som är arbetslös inte ekonomiskt ska hamna på bar
            backe skulle man naturligtvis driva frågan om obligatorisk a-kassa.
            Man skulle i varje fall ha en utredning som tittar på hur vi skulle
            kunna ha samma system som det som gäller för sjukskrivning och
            Försäkringskassan. Då hade ministern varit trovärdig.
          </note>
          <note>
            Den här interpellationen handlar om att vi ska ha resurser till
            välfärden. Vi ska ha resurser för att hjälpa människor. Då måste
            varje person arbeta och göra rätt för sig. Med den politik som
            ministern för och enligt regeringens egen budget ökar jämviktsarbetslösheten
            kraftigt när man höjer ersättningarna i bidragssystemen. Jag tycker
            inte att det är så man ska använda statens resurser.
          </note>
          <note>
            Anf. 51 Arbetsmarknadsminister EVA NORDMARK (S):
          </note>
          <note>
            Fru talman! Jag håller med Lars Beckman om att individen har
            ett stort ansvar för att göra sig anställbar. Men jag menar att
            individen också har rätt att få stöd i det fall man blir av med
            sitt arbete eller riskerar att bli arbetslös. Det är väldigt viktigt.
          </note>
          <note>
            Det är en del av en väl fungerande arbetsmarknad, och det är
            i grunden en välfärdspolitik i detta. Jag är givetvis mycket bekymrad
            över inte minst långtidsarbetslösheten. Det finns risk för att
            den biter sig fast. Det är också därför som vi vidtar väldigt
            kraftfulla åtgärder.
          </note>
          <note>
            Lars Beckman ger en väldigt ensidig bild av vad forskningen säger.
            Jag hinner inte här sammanfatta hela forskningsdebatten, men jag
            kan säga några saker.
          </note>
          <note>
            För det första påverkas tiden i arbetslöshet av sökaktiviteten.
            Man ska stå till arbetsmarknadens förfogande, och man ska söka
            jobb. Det ska inte gå att runda de kraven. Det tror jag att Lars
            Beckman håller med mig om är viktigt.
          </note>
          <note>
            Det Lars Beckman väljer att helt bortse från är att vi gör en
            stor förstärkning av kontrollsystemet inom a-kassan. Man ska inte
            kunna fuska sig till ersättning. Man ska inte heller kunna få
            a-kassa utan att söka jobb.
          </note>
          <note>
            Det är förstås avgörande för legitimiteten i vårt välfärdsbygge.
            Det är därför som vi skjuter till totalt 47 miljoner inom det
            arbetsmarknadspolitiska området för att motverka fusk, felaktiga
            utbetalningar och bristande sökaktivitet.
          </note>
          <note>
            För det andra är det viktigt att ha goda ersättningsnivåer i
            a-kassan. Det påverkar inte bara individen. Det påverkar samhället,
            eftersom det bidrar till att upprätthålla köpkraften. Det är klart
            att det är inte minst viktigt under en kris som nu.
          </note>
          <note>
            Hur många jobb har räddats och skapats av den bevarade köpkraften?
            Hur mycket hade nedgången i ekonomin förstärkts om människor inte
            hade haft råd att hålla hjulen snurrande i ekonomin?
          </note>
          <note>
            För det tredje påverkas arbetslösheten av hur många jobb det
            finns att söka. Jag är stolt över den politik som vi har fört
            under pandemin. Budgeten för 2021 innebär att över 100 miljarder
            kronor tillförs för att återstarta ekonomin. Det motsvarar ungefär
            75 000 fler jobb.
          </note>
          <note>
            Vår politik är en politik för jobben och en politik för tryggheten.
            Till skillnad från Moderaterna klarar vi av att göra både och.
            Det är jag stolt över.
          </note>
          <note>
            Anf. 52 LARS BECKMAN (M):
          </note>
          <note>
            Fru talman! Vi har alltså en arbetsmarknadsminister i Sverige
            som är stolt över att vi har en arbetslöshet som är en av EU:s
            högsta. Jag hoppas att väljarna tar Stefan Löfven på orden när
            han sa: Utvärdera mig på jobben ! Själv skulle jag nog skämmas.
          </note>
          <note>
            Fru talman! Gävleborg är ett fantastiskt vackert län med väldigt
            mycket gröna näringar. Det går åt mycket folk som behöver skogsplantera
            och utföra andra jobb. Verkligheten i det län som har högst arbetslöshet
            i Sverige och har haft det under lång tid är att företagen inte
            hittar någon som vill skogsplantera. Det kommer i stället en omfattande
            arbetskraftsinvandring från länder utanför EU. Varför tror ministern
            att det är så?
          </note>
          <note>
            Jag har själv skogsplanterat i Norrbotten. I Överkalixskogarna
            lärde jag mig, 15 år gammal, att skogsplantera. Jag var tvungen
            att fråga på ett möte hos landshövding Per Bill: Går det till
            på samma sätt i dag som när jag skogsplanterade? Jo, man har en
            stång, man trampar ned, man släpper plantan i stången och man
            trycker till och fortsätter. Det krävs alltså ingen högteknologisk
            utbildning. Men i det län, fru talman, där vi har högst arbetslöshet
            i Sverige hittar inte företagen folk som vill skogsplantera. Det
            tycker jag är märkligt.
          </note>
          <note>
            Man måste ändå förhålla sig till det faktum att det är höga nivåer
            i våra ersättningssystem, och det är tungt och jobbigt att skogsplantera.
            Då måste man reflektera över hur det kommer sig att Sverige inte
            kan lösa problemen med tillgång på arbetskraft i gröna näringar,
            till exempel, samtidigt som vi, precis som arbetsmarknadsministern
            säger, har en skenande massarbetslöshet i Sverige. Man måste reflektera
            över detta och förhålla sig till verkligheten.
          </note>
          <note>
            När man höjer ersättningarna så mycket som regeringen har gjort
            ökar jämviktsarbetslösheten, enligt regeringens egen budget. Jag
            tycker att den tvärtom borde minska.
          </note>
          <note>
            Anf. 53 Arbetsmarknadsminister EVA NORDMARK (S):
          </note>
          <note>
            Fru talman! Jag har liksom Lars Beckman planterat skog uppe i
            Norrbotten. Så sent som förra året satte jag några plantor. Jag
            vet att det inte är någon quickfix, utan det kräver kompetens
            och kunnande om skogen och om hur marken ser ut så att man inte
            tjongar ned plantan på en sten, till exempel.
          </note>
          <note>
            Jag vill passa på att tacka för debatten. Lars Beckman påstår
            att regeringen är nöjd. Vi är inte på något sätt nöjda, utan det
            är en mycket allvarlig arbetslöshetskris som vi nu är inne i till
            följd av den allvarliga pandemi som vi just nu bekämpar.
          </note>
          <note>
            Jag vill också passa på att säga något till den som lyssnar på
            debatten och som själv är arbetslös: Ge inte upp! Vi ser lite
            grann ljuset i tunneln i och med vaccinationerna. Vi satsar väldigt
            mycket resurser både på arbetsmarknadspolitiska insatser och på
            att utöka utbildningsutbudet. Om man tidigare har funderat på
            att studera, fru talman, är det här ett jättebra läge att fylla
            på med ny kunskap och kompetens.
          </note>
          <note>
            Jag vill också säga till dig som lyssnar att det fortsatt finns
            många lediga jobb att söka i ekonomin. Om man går in på Platsbanken
            i dag ser man att det finns över 119 000 lediga jobb, bland annat
            i vården som sjuksköterska och undersköterska. Det finns också
            jobb i de gröna näringarna, som interpellanten här nämner. Det
            finns jobb inom pedagogiskt arbete och inom it-arbete men också
            inom många andra viktiga yrken som företagssäljare, lokalvårdare
            och lagerpersonal.
          </note>
          <note>
            Det här är ett tufft läge. Men framtiden är ljus, och alla behövs
            på svensk arbetsmarknad.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:674 om Samhall
          </note>
          <note>
            Anf. 54 Arbetsmarknadsminister EVA NORDMARK (S):
          </note>
          <note>
            Fru talman! Lars Beckman har frågat mig vad jag gör för att stoppa
            eventuella missförhållanden på Samhall. Han har också frågat när
            det kommer en genomgripande statlig utredning för att ge nya ägardirektiv
            till Samhall i enlighet med riksdagens tillkännagivande om att
            regeringen ska göra en översyn av Samhalls uppdrag samt vad jag
            vill vidta för konkreta åtgärder för att få fler funktionsnedsatta
            i arbete med egen försörjning.
          </note>
          <note>
            Regeringen har höga förväntningar på de statligt ägda bolagen
            och vill att de ska agera föredömligt inom arbetet med hållbart
            företagande. Det inkluderar självfallet en sund och säker arbetsmiljö
            samt goda och anständiga arbetsvillkor . Förra året reviderades
            Samhalls ägaranvisning genom att uppdragsmål har införts avseende
            engagerade medarbetare samt för sysselsättningsgraden bland de
            anställda inom samhällsuppdraget. Ägaren för en löpande dialog
            kring bolagets arbete och utveckling gällande arbetsmiljöfrågor.
            Min uppfattning är att Samhall arbetar löpande med arbetsmiljön
            och har ett systematiskt arbetsmiljöarbete, men med dessa förändringar
            kommer regeringen att kunna följa frågan bättre.
          </note>
          <note>
            Regeringen har fattat en lång rad beslut i arbetet med att se
            över Samhalls uppdrag. Det är angeläget att Samhalls skyddade
            arbetstillfällen används för dem de är avsedda för, det vill säga
            arbetslösa vars arbetsförmåga är så nedsatt till följd av en funktionsnedsättning
            att personen inte kan få något annat arbete och att personens
            behov inte kunna t tillgodoses genom andra insatser .
          </note>
          <note>
            Under 2020 har Samhalls ekonomiska mål reviderats. Mot bakgrund
            av förslag i budgetpropositionen för 2021 beslutades om en ökning
            av merkostnadsersättning om 400 miljoner per år i syfte att underlätta
            för personer med funktionsnedsättning som medför nedsatt arbetsförmåga
            att få jobb samt för att upprätthålla det arbetsmarknadspolitiska
            uppdraget och en sund kapitalstruktur i bolaget.
          </note>
          <note>
            Regeringen har även vidtagit flera åtgärder för att säkerställa
            att rätt målgrupp hänvisas till Samhall. Arbetsförmedlingen har
            i regleringsbrev för 2021 fått i uppdrag att se över anvisningar
            till skyddat arbete hos Samhall samt definitionen och målnivån
            för prioriterade grupper. Myndigheten har även fått i uppdrag
            att se över bedömningar na avseende förekomst av funktionsnedsättning
            som medför nedsatt arbetsförmåga samt ett uppdrag som avser situationer
            då personer har både bristande kunskaper i svenska och en funktionsnedsättning
            som medför nedsatt arbetsförmåga.
          </note>
          <note>
            Regeringen har nyligen beslutat om regeländringar som avser att
            förtydliga regelverket för anvisningarna till skyddat arbete.
            Regeringen har förtydligat att för att man ska kunna anvisas till
            skyddat arbete ska en persons arbetsförmåga ska vara så nedsatt
            till följd av en funktionsnedsättning att personen inte kan få
            något annat arbete, och deras behov ska inte kunna tillgodoses
            genom andra insatser.
          </note>
          <note>
            Regeringen har även nyligen beslutat att revidera Samhalls ägaranvisning
            på flera punkter. Det anges att bolaget i syfte att möjliggöra
            en bred tillgång på arbetsuppgifter anpassade för olika medarbetares
            behov över tid bör söka affärsmöjligheter inom ett flertal branscher.
            Det förtydligas att en ökad omsättning syftar till att skapa tillräckligt
            många arbetstillfällen. Regeringen tar även bort kravet på fortsatta
            strukturella föränd ­ ringar i syfte att minska kostnaderna för
            produktionen men betona värdet av god kostnadskontroll. Även styrningen
            på förädlingsvärdets tillväxt avskaffas.
          </note>
          <note>
            Flera åtgärder har också vidtagits avseende styrningen och uppföljningen
            av såväl Arbetsförmedlingens anvisningar till bolagets arbetsplatser
            som bolagets verksamhet. Samtidigt återstår att se vad Arbetsförmed
            ­ lingen kommer fram till utifrån de uppdrag som lämnats och om
            det finns skäl att vidta ytterligare åtgärder.
          </note>
          <note>
            Samhall är bara en av flera insatser för att fler personer med
            funktionsnedsättning ska komma i arbete. Under 2020 hade i genomsnitt
            över 65 000 personer en anställning med lönebidrag eller skyddat
            arbete hos andra arbetsgivare. Regeringen beräknar i budgetpropositionen
            för 2021 att medlen för dessa insatser ska öka kommande år och
            att det ska ge utrymme för ett ökat antal personer med lönebidrag
            hos andra arbetsgivare. Regeringen har också i vårändringsbudgeten
            föreslagit medel för 1 000 fler personer i den upphandlade arbetsförberedande
            tjänsten Introduktion till arbete, vilket till stor del förväntas
            gå till personer med funktionsnedsättning.
          </note>
          <note>
            När vi reformerar Arbetsförmedlingen vill vi säkra att personer
            med funktionsnedsättning ska fortsätta att få det stöd som passar
            bäst för just dem. Arbetsförmedlingen kommer även fortsättningsvis
            att ha en samlande, pådrivande och stödjande roll inom funktionshinder
            s politiken.
          </note>
          <note>
            Anf. 55 LARS BECKMAN (M):
          </note>
          <note>
            Fru talman! Jag skrev interpellationen efter att ha läst en artikelserie
            i Dagens Arbete. I förra veckan sändes ett tv-program som gjorde
            mig djupt upprörd – och sannolikt också stora delar av svenska
            folket som såg samma tv-program, Uppdrag granskning .
          </note>
          <note>
            Jag får gåshud av ilska bara jag tänker på programmet, delvis
            på grund av de företagare som blir utkonkurrerade av ett statligt
            bolag. Vilken städfirma i Sverige ska kunna stå emot när staten
            ger 6 miljarder till sitt eget bolag – 6 000 miljoner – för att
            konkurrera ut välmående privata företag? Det är oanständigt, fru
            talman, med en sådan situation.
          </note>
          <note>
            Men det som gör mig ännu mer upprörd är alla funktionsnedsatta
            som faktiskt inte får den hjälp eller det jobb som de skulle vilja
            ha.
          </note>
          <note>
            Den tredje gruppen har tidningen Fastighetsfolket och andra skrivit
            om. De vittnar om arbetsmiljön på Samhall. Det är oanständigt.
          </note>
          <note>
            Jag har fått en kopia på intern information som gick ut till
            Samhall inför programmet Uppdrag granskning , och det här gör
            mig förvånad. Där skriver presschefen: I programmet kommer även
            vår styrelseordförande att svara på frågor. De har även intervjuat
            ansvarig på Arbetsförmedlingen och arbetsmarknadsminister Eva
            Nordmark. Båda två tar oss i försvar, står det inom parentes.
          </note>
          <note>
            Det är rätt intressant. Hur kunde Samhalls presschef veta det?
            Vilka kontakter har skett mellan Samhall och ministern? Det vore
            också intressant att få reda på.
          </note>
          <note>
            Riksdagen, den finaste politiska församling vi har, har sett
            bristerna i Samhall. Det var därför, precis som jag skriver i
            interpellationen, som vi, Sveriges riksdag, beslutade att regeringen
            skulle genomföra en grundlig utredning av Samhalls uppdrag så
            att kärnverksamheten prioriteras och verksamheten återgår till
            sitt grunduppdrag när det gäller personer med fysiska och intellektuella
            funktionsnedsättningar. Den 18 december 2019 tog riksdagen sitt
            ansvar.
          </note>
          <note>
            Varför gjorde då riksdagen det? Jo, vi hade ju fått de här signalerna
            om att Samhall inte fungerar. Jag noterar också att Funktionsrätt
            Sverige efter programmet Uppdrag granskning skickade ut ett pressmeddelande
            där de konstaterade samma sak: Staten, Samhalls ägare, behöver
            bestämma sig för hur målgruppen för Samhall ska se ut, kommenterade
            förste vice ordföranden i Funktionsrätt Sverige. De konstaterade
            också att det här stödet inte fungerar.
          </note>
          <note>
            Det vore intressant att veta varför regeringen inte har tagit
            denna fråga på allvar. Varför följer man inte tillkännagivandet
            från Sveriges riksdag?
          </note>
          <note>
            Uppenbarligen kommer ju människor i kläm. Jag har själv blivit
            uppringd – det är lite roligt att så många läser även riksdagens
            hemsida – av personer på Samhall som har grinat i telefonen och
            berättat hur de upplever sin arbetsmiljö, den arbetsmiljö som
            arbetsmarknadsministern är direkt ansvarig för. Detta är ett statligt
            företag som kontrolleras av regeringen.
          </note>
          <note>
            Första frågan är alltså: Vad tänker ministern göra för att stoppa
            eventuella missförhållanden på Samhall?
          </note>
          <note>
            Anf. 56 Arbetsmarknadsminister EVA NORDMARK (S):
          </note>
          <note>
            Fru talman! Jag instämmer med Lars Beckman: De problem som lyfts
            fram i olika granskningar måste självklart tas på allvar.
          </note>
          <note>
            Som jag sa i mitt interpellationssvar, som också snart går att
            läsa på regeringens hemsida, har regeringen vidtagit en lång rad
            åtgärder, bland annat flera uppdrag till Arbetsförmedlingen. Tillkännagivandet
            är dock inte slutbehandlat, och regeringen har ingen annan avsikt
            än att tillmötesgå tillkännagivandet – det, fru talman, vill jag
            vara mycket tydlig med. Vi kommer att återkomma till riksdagen
            kring hanteringen i sedvanlig ordning från regeringens sida.
          </note>
          <note>
            Jag vill också säga att jag känner en stolthet över Samhall.
            Jag har följt Samhalls verksamhet under många år. Jag har varit
            på många arbetsplatsbesök och träffat många medarbetare i Samhall
            som är oerhört stolta över att de varje dag får gå till ett riktigt
            jobb där de får bidra, där de utvecklas och där de får en lön
            som de har tjänat ihop till själva.
          </note>
          <note>
            Just nu är det många kritiska granskningar och reportage om Samhall.
            Jag välkomnar att problem och brister lyfts fram. Om det finns
            problem och brister i verksamheten måste de upp på bordet så att
            vi kan göra någonting åt dem. Det är själva grundprincipen, och
            den står jag upp för varje dag i veckan – det vill jag vara tydlig
            med.
          </note>
          <note>
            Som jag redogjorde för i mitt inledande svar vidtar vi åtgärder
            för att bemöta de olika frågor som är uppe. Det handlar om arbetsmiljön,
            det handlar om anvisningarna, det handlar om de ekonomiska förutsättningarna
            för bolaget och det handlar om att säkerställa att Samhall är
            verksamt inom en bredd av verksamheter. Allt detta är viktigt
            för att Samhall ska kunna erbjuda meningsfulla och utvecklande
            arbeten där individen får arbete utifrån sina egna förutsättningar.
          </note>
          <note>
            Finns det problem ska de åtgärdas, punkt! Men jag tänker inte
            låta det komma i vägen för att se att Samhall är en oerhört viktig
            verksamhet som vi ska vara stolta över.
          </note>
          <note>
            Anf. 57 LARS BECKMAN (M):
          </note>
          <note>
            Fru talman! Alla människor har en arbetsförmåga. Sedan kan den
            vara 100 procent, den kan vara 5 procent och den kan vara någonting
            däremellan. Jag tycker att alla människor ska ha rätt till en
            arbetsplats. Jag tycker att alla människor ska ha arbetskamrater.
            Jag tycker att alla människor ska ha någonstans att kunna gå och
            dricka en kopp kaffe med sina medmänniskor. Det är det anständiga.
            Det är alltså inte det denna debatt gäller.
          </note>
          <note>
            Frågan är nu vad ministern och regeringen tänker göra med någonting
            som man närmast kan tänka på som ett havererat Samhall utifrån
            arbetsmiljön.
          </note>
          <note>
            Jag har förstått att ministern inte läser fackliga medier. Jag
            gör det regelbundet; jag tycker att ministern också ska börja
            göra det. Nyheterna om Samhall är ingenting nytt. Uppdrag granskning
            är ingenting nytt. LO-tidningen är ingenting nytt.
          </note>
          <note>
            Fastighetsfolket skrev för ett och ett halvt år sedan i en artikel:
          </note>
          <note>
            ”Fastighetsfolket har under flera år rapporterat om arbetsmiljöproblem
            på Samhall. Kritik mot arbetsmiljön har kommit från olika delar
            av landet, och anställda har bland annat vittnat om stress, bristande
            arbetsledning och dålig matchning av arbetsuppgifter.
          </note>
          <note>
            Och i den enkät som Fastighetsfolket under januari skickat till
            fackliga på Samhall blir det tydligt att arbetsmiljöproblem finns
            kvar. Mer än 80 skyddsombud och klubbordföranden har svarat på
            enkäten. Nästan hälften av de fackliga som svarat på enkäten tycker
            att arbetsmiljön är dålig eller mycket dålig. Runt en tredjedel
            tycker att arbetsmiljön är acceptabel …
          </note>
          <note>
            Mer än hälften uppger i enkäten att stress är det vanligaste
            arbetsmiljö ­ problemet. En del skyddsombud beskriver att stressen
            beror på för hög arbetsbelastning och för låg bemanning. Andra
            vittnar om dålig planering och att det stundtals finns för få
            arbetsuppgifter för personalen, vilket i sin tur leder till en
            stressande arbetsmiljö. ”
          </note>
          <note>
            Och så fortsätter det i åtta sidor till.
          </note>
          <note>
            Det är alltså ingenting nytt med Samhall. Det som är nytt är
            att Uppdrag granskning tog upp det i förra veckan, i ett reportage
            som borde göra varje anständig person som ser det fly förbannad,
            på ren svenska. Det kan inte vara meningen att man konkurrerar
            ut välmående privata företag, prisdumpar och tar in underentreprenörer
            därför att man inte kan lösa uppdraget.
          </note>
          <note>
            Det kan inte heller vara meningen att Samhall ska vara ett integrationsföretag.
            Jag bor i Gävle, och man ser ju rent fysiskt vilka som städar
            hos många av de stora kunderna. Det kan inte vara så att Sverige
            har tagit emot så många funktionsnedsatta utrikes födda. Att inte
            kunna språket kan inte vara en funktionsnedsättning, fru talman.
          </note>
          <note>
            Problemet när man missköter en verksamhet som Samhall är att
            de som verkligen behöver Samhalls hjälp inte får den. De som verkligen
            behöver Samhalls hjälp får inte det stöd på arbetsplatsen som
            de behöver för att i sitt tempo kunna utföra arbetsuppgifterna.
            Det finns ju sannolikt en anledning till att man har en funktionsnedsättning,
            oavsett om det är en muskelsjukdom eller någonting annat.
          </note>
          <note>
            Och då var det ju så: Riksdagen har tagit sitt ansvar. Riksdagen
            riktade redan den 18 december 2019 ett allvarligt tillkännagivande
            till regeringen. Ministern säger att det inte är färdigbehandlat.
            Nej, sanningen är väl att ministern har gjort väldigt lite.
          </note>
          <note>
            När kommer alltså en genomgripande statlig utredning för att
            ge nya ägardirektiv till Samhall i enlighet med riksdagens beslut?
          </note>
          <note>
            Anf. 58 Arbetsmarknadsminister EVA NORDMARK (S):
          </note>
          <note>
            Fru talman! Som jag redogjorde för har regeringen vidtagit flera
            olika åtgärder redan, och vi avser givetvis att återkomma i sedvanlig
            ordning till riksdagen när det gäller helheten med tillkännagivandet.
          </note>
          <note>
            Vi ser absolut väldigt allvarligt på de brister som framkommer.
            Det är för regeringen helt centralt att se till att de åtgärdas.
            Som sagt har vi vidtagit en hel del åtgärder redan nu.
          </note>
          <note>
            Jag skulle vilja ta tillfället i akt att säga några ord om hur
            modellen med Samhall ser ut och varför den är utformad på det
            sätt som den är.
          </note>
          <note>
            Det är många som undrar varför Samhall drivs i bolagsform och
            med ett avkastningskrav. Idén med Samhall är att människor ska
            få riktiga jobb. I många andra länder har man valt en väg med
            låtsasjobb där människor passiviseras. Vi tror inte på det. Vi
            vill att människor med funktionsnedsättning ska få riktiga jobb
            där de kan bidra, där de verkligen behövs och där de också får
            utvecklas. För att det ska vara möjligt måste Samhall producera
            sådant som faktiskt efterfrågas på arbetsmarknaden. Det betyder
            i praktiken att de konkurrerar med andra aktörer om uppdrag på
            marknaden.
          </note>
          <note>
            De som anvisas till Samhall har en funktionsnedsättning som medför
            nedsatt arbetsförmåga. Självklart ska arbetet anpassas utifrån
            deras förutsättningar.
          </note>
          <note>
            Det är därför som Samhall får ersättning från staten för att
            kunna kompensera för och anpassa arbetet. Affärsmässigheten får
            aldrig ske på bekostnad av medarbetarna. Det är för dem som Samhall
            existerar. Och arbetet ska alltid anpassas efter medarbetarnas
            förutsättningar.
          </note>
          <note>
            Konkurrensen med andra företag på marknaden måste ske på rättvisa
            villkor. Det är därför som det finns ett avkastningskrav. Det
            är också viktigt för att bolaget ska ha en ekonomi i balans över
            tid. Men låt mig vara tydlig: Det plockas inte ut någon vinst.
            Överskottet går tillbaka till verksamheten.
          </note>
          <note>
            Vissa menar att det är ett problem att över huvud taget ha ett
            vinst- eller avkastningskrav. Jag håller inte med om det. Det
            är avgörande för att Samhall ska kunna vinna nya uppdrag så att
            medarbetarna ska kunna få riktiga jobb. Avskaffar vi det då riskerar
            vi såklart dels att orsaka snedvriden konkurrens, dels att det
            blir ett helt annat Samhall som inte erbjuder riktiga jobb. Då
            blir det hittepåinsatser, och det ska vi inte ha. Det tror jag
            inte vore rätt väg, och jag tror att det vore fel använd potential
            som finns hos Samhalls medarbetare.
          </note>
          <note>
            Allteftersom arbetsmarknaden förändras måste också Samhall förändras.
            Det finns de som menar att det definitionsmässigt är ett problem
            att Samhall är verksamt inom tjänstesektorn och att man borde
            gå tillbaka till att bedriva verksamhet i skyddade verkstäder.
            Jag håller verkligen inte med om det. Att Samhall ska ge riktiga
            jobb där det finns en riktig efterfrågan även inom servicesektorn
            är en framgångsfaktor. Det viktiga är att Samhall kan erbjuda
            jobb inom en rad olika branscher så att varje medarbetare kan
            få arbetsuppgifter som passar just för dem. Det är bland annat
            därför som vi har förtydligat ägaranvisningen på den punkten.
          </note>
          <note>
            Närheten till den ordinarie arbetsmarknaden gör också att många
            anställda årligen går över till externa arbetsgivare som en följd
            av detta. Jag är stolt över denna modell, och jag är stolt över
            alla jobb som skapas inom Samhall. Min ambition som minister är
            att förbättra och utveckla verksamheten inom Samhall. Det är precis
            det som vi gör nu genom alla de uppdrag och beslut som jag har
            redogjort för i mitt interpellationssvar till Lars Beckman.
          </note>
          <note>
            Anf. 59 LARS BECKMAN (M):
          </note>
          <note>
            Fru talman! Vi har ännu inte fått svar på frågan hur det kommer
            sig att Samhalls presschef kunde skicka ut ett internt mejl till
            all personal där han konstaterade att ministern tar Samhall i
            försvar i Uppdrag granskning . Det vore intressant att få reda
            på hur den dialogen har gått till mellan det statliga bolaget
            och ministern.
          </note>
          <note>
            Fru talman! Jag tror att vi måste ha ett individstöd. Jag tror
            att vi ska koppla stödet till den person som behöver det, och
            stödet ska följa med personen, i stället för att man ger 6 miljarder
            kronor till ett statligt företag som under många år har haft problem
            med arbetsmiljön. Precis detta har de fackliga tidningarna och
            skyddsombuden skrivit om, och precis detta vittnar många av de
            nuvarande anställda på Samhall om.
          </note>
          <note>
            Jag tycker att det är direkt oanständigt att Sveriges funktionsnedsatta
            inte får bättre hjälp än vad de får av denna regering. Det vittnar
            om en människosyn som står långt ifrån Moderaternas i alla fall.
            I tidigare debatter med andra ministrar har jag redogjort för
            RBU:s lista över 16 nedskärningar som regeringen har gjort när
            det gäller Sveriges funktionsnedsatta, oavsett om det gäller LSS,
            bilstöd, bostadsanpassning, merkostnadsersättning eller vad det
            är. Att man inte sköter Samhall bra ligger alltså helt i linje
            med regeringens politik.
          </note>
          <note>
            Jag hade önskat att ministern hade tagit denna kritik på allvar.
            Jag hade önskat att Samhalls presschef hade skickat ut ett internt
            mejl och sagt att ministern är djupt upprörd och ska skälla på
            oss i programmet. I själva verket skickade han ut ett mejl där
            han säger det motsatta: Ministern kommer att ta oss i försvar.
          </note>
          <note>
            Jag tycker att det är helt fel hållning. Och jag tycker inte
            att det visar respekt för Sveriges riksdags tillkännagivande där
            det sägs att vi vill ha en annan ordning, att vi vill ha ordning
            och reda i fråga om detta och att vi måste få en lösning för Sveriges
            funktionsnedsatta.
          </note>
          <note>
            Anf. 60 Arbetsmarknadsminister EVA NORDMARK (S):
          </note>
          <note>
            Fru talman! Problem och brister ska upp på bordet, och de ska
            åtgärdas. Regeringen har genomfört en lång lista av åtgärder som
            jag läste upp tidigare som ska förbättra Samhall och som bemöter
            de frågor som nu är uppe i debatten och i olika granskningar.
            Vi återkommer såklart i sedvanlig ordning när det gäller helheten
            och tillkännagivandet som vi fullt ut respekterar.
          </note>
          <note>
            Jag vill också passa på att säga att jag är stolt över Samhall.
            Jag är stolt över att 26 000 människor som annars inte hade kunnat
            få ett jobb får arbete genom Samhall, och jag är stolt över det
            vägval som vi har gjort i Sverige om att ge funktionsnedsatta
            riktiga jobb och inte några passiviser ­ ande låtsasinsatser.
            Framför allt vet jag att många medarbetare på Samhall är stolta
            över att ha ett riktigt jobb där de får vara med och bidra.
          </note>
          <note>
            Avslutningsvis i denna debatt vill jag vända mig till er som
            har ett arbete inom Samhall. Jag vet att många av er är stolta
            över ert jobb och att ni är stolta över de viktiga insatser som
            ni får vara med och bidra till. Ni ska kunna känna er trygga när
            ni går till jobbet. Ni ska ha en säker arbetsmiljö. Ni ska ha
            rätt förutsättningar och arbetsledning för att göra ert jobb.
            Förekommer det problem ska ni inte känna er rädda för att lyfta
            fram dem. Prata med er chef, prata med facket och prata med ert
            skyddsombud! Ni ska veta att när ni går till jobbet är ni med
            och gör skillnad. Tack för era insatser!
          </note>
          <note>
            Interpellationsdebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av tredje vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 14 Svar på interpellation 2020/21:664 om direktiv om stärkt
            tillämpning av principen om lika lön för kvinnor och män
          </note>
          <note>
            Anf. 61 Statsrådet MÄRTA STENEVI (MP):
          </note>
          <note>
            Fru talman! Ludvig Aspling har frågat arbetsmarknadsministern
            hur ministern försäkrar sig om att ytterligare en rättsakt på
            det här området verkligen är motiverad och hur ministern arbetar
            för att omständigheter som påverkar den bedömningen ska bli ordentligt
            utredda. Arbetet inom regeringen är så fördelat att det är jag
            som ska svara på interpellationen.
          </note>
          <note>
            Regeringen anser det viktigt att stärka principen om lika lön
            för kvin ­ nor och män för lika eller likvärdigt arbete. EU:s
            arbete för jämställdhet och mot diskriminering kompletterar medlemsstaternas
            nationella arbete på området, och regeringen välkomnar därför
            det arbetet på en övergrip ­ ande nivå. Trots åtgärder såväl i
            medlemsstaterna som inom EU har löne ­ gapet under det senaste
            årtiondet förändrats i liten utsträckning inom unio ­ nen. Inom
            EU tjänar kvinnor i genomsnitt ungefär 1 4 procent mindre än män.
          </note>
          <note>
            Regeringen bedömer dock att EU-kommissionens förslag till direktiv
            om stärkt tillämpning av principen om lika lön för kvinnor och
            män för lika eller likvärdigt arbete inte tar tillräcklig hänsyn
            till medlemsstaternas olika lönebildningsmodeller samt att dess
            utformning är alltför detaljerad och inte tillräckligt flexibel.
          </note>
          <note>
            Det är viktigt att den svenska arbetsmarknadsmodellen värnas.
            Ur ett svenskt perspektiv är effektiv och väl fungerande tillämpning
            av befintlig nationell lagstiftning, tillsammans med partsgemensamma
            satsningar och kollektivavtalslösningar, mer verkningsfulla metoder
            för att förebygga och motverka osakliga löneskillnader. Regeringen
            kommer därför att aktivt verka för att direktivet utformas på
            ett sätt som respekterar vårt nationella system och arbetsmarknadens
            parters autonomi.
          </note>
          <note>
            Tillsammans med förslaget till direktiv har kommissionen presenterat
            en konsekvensutredning. I denna bedöms de administrativa och ekonomiska
            konsekvenserna som begränsade för såväl arbetsgivare som staten.
            Regeringen ställer sig skeptisk till denna bedömning och verkar
            i förhandlingarna för att klargöra förslagets konsekvenser.
          </note>
          <note>
            Centrala utgångspunkter i förhandlingarna är att företagens konkurrenskraft
            och tillväxtförmåga ska värnas samt att s må och medelstora företag
            ska värnas särskilt. Regeringens ståndpunkt är därför att d irektivet
            inte ska medföra en oproportionerlig kostnadsökning eller ökad
            administrativ börda för arbetsgivare jämfört med nuvarande svenskt
            regelverk.
          </note>
          <note>
            Anf. 62 LUDVIG ASPLING (SD):
          </note>
          <note>
            Fru talman! Kommissionen har alltså föreslagit en ny rättsakt
            för att minska löneskillnaderna mellan män och kvinnor. Detta
            låter naturligtvis bra i praktiken, men det finns i Sverige erfarenhet
            av att EU-rättsakter på arbetsmarknadspolitikens område kan ha
            oförutsedda och allvarliga konsekvenser. Utstationeringsdirektivet
            och Lavaldomen är tydliga exempel på detta.
          </note>
          <note>
            Det jag vill diskutera här i dag är varför regeringen välkomnar
            ett nytt direktiv på detta område. I ett föredragnings-pm från
            Regeringskansliet skriver man så här: EU-kommissionen uppskattar
            löneskillnaderna mellan kvinnor och män i EU till cirka 14 procent.
            Av dessa är två tredjedelar oförklarliga – det vill säga de kvarstår
            när andra faktorer har räknats bort.
          </note>
          <note>
            Det regeringen säger är alltså att det finns en löneskillnad
            och att en del av den inte går att förklara genom att titta på
            andra förhållanden än personens kön. Men stämmer detta verkligen?
            Den beräkning som regeringen hänvisar till kommer från rapporten
            A decomposition of the unadjusted gender pay gap using Structure
            of Earnings Survey data från Eurostat, EU:s motsvarighet till
            SCB.
          </note>
          <note>
            Fru talman! Denna rapport säger över huvud taget inte att det
            finns en oförklarlig löneskillnad, utan endast en oförklarad sådan.
            Det finns en väldigt viktig skillnad här. En löneskillnad som
            är oförklarlig, alltså inte kan hänföras till något annat än personens
            kön, är ett tecken på att något inte står rätt till, diskriminering
            till exempel. Att löneskillnaden är oförklarad betyder däremot
            bara att dekomponeringsanalysen, som denna typ av un ­ dersökning
            kallas, inte har gått tillräckligt djupt för att komma till botten
            och se om det finns löneskillnader som inte kan förklaras eller
            inte. Exempel på faktorer som inte har tagits med i analysen är
            antal arbetade timmar, total arbetslivserfarenhet, faktiska arbetsuppgifter,
            specialiseringsområde, hur farligt arbetet är, obekväm arbetstid,
            om personen behöver veckopendla, hur aggressiv personen är i löneförhandlingar
            och hur länge personen varit föräldraledig.
          </note>
          <note>
            Eurostat säger till och med uttryckligen på sidan 15 att resultatet
            ”does not mean that the unexplained GPG measures discrimination
            through ’unequal pay for equal work’. Indeed, SES data miss some
            important variables such as the total working experience, which,
            if taken into account, might change the unexplained gap.”
          </note>
          <note>
            Rapporten säger alltså explicit att det inte är fråga om någon
            oförklarlig löneskillnad eller diskriminering, vilket är precis
            det som statsrådet hävdar. Och, för att vara tydlig, jag säger
            inte att diskriminering inte förekommer; det kan den mycket väl
            göra. Det är inte det denna debatt handlar om. Den handlar om
            varför regeringen påstår att Eurostat säger att det finns en oförklarlig
            löneskillnad när man explicit säger att det inte är fråga om en
            oförklarlig löneskillnad. Det är en lögn.
          </note>
          <note>
            Ordet går nu till Märta Stenevi. Jag skulle vilja ha en förklaring
            till varför regeringen tycker att det är okej att ljuga både riksdagen
            och svens ­ ka folket rakt upp i ansiktet när det gäller vad Eurostat
            säger om diskriminering i EU.
          </note>
          <note>
            Anf. 63 Statsrådet MÄRTA STENEVI (MP):
          </note>
          <note>
            Fru talman! Jag hade nog uppfattningen att vi skulle diskutera
            om ytterligare en rättsakt på detta område verkligen är motiverad.
          </note>
          <note>
            Men jag vill börja med att vara väldigt tydlig med att det är
            regeringens uppfattning att vi ska värna vår arbetsmarknadsmodell
            och göra det med kraft. I detta ingår bland annat parternas ansvar
            för lönebildningen, inbegripet individuell lönesättning, parternas
            autonomi och fokus på förhandlingslösningar. Och ja, vi anser
            att det aktuella förslaget till direktiv inte tar tillräcklig
            hänsyn till medlemsstaternas olika lönebildningsmodeller.
          </note>
          <note>
            Förslagets utformning är också problematisk såtillvida att den
            är alltför detaljerad och inte tillräckligt flexibel. Den mycket
            höga detaljeringsgraden innebär bland annat att förslagets nuvarande
            utformning bedöms medföra betydande administrativa och ekonomiska
            konsekvenser.
          </note>
          <note>
            I den närmare analys som nu pågår behöver förslagets effekter
            på den svenska arbetsmarknadsmodellen övervägas noggrant. Kommissionen
            har gjort en konsekvensanalys. Den används som underlag, men vi
            ser att underlaget inte är tillräckligt.
          </note>
          <note>
            Regeringen värnar med emfas den svenska arbetsmarknadsmodellen,
            något som kommer att vara den primära utgångspunkten i det fortsatta
            arbetet. Vi kommer fortsatt att klargöra och analysera förslagets
            potentiella konsekvenser under förhandlingsarbetets gång. Kommissionen
            har betonat att man inte har för avsikt att störa den svenska
            lönebildningsmodellen, och detta är något vi kommer att trycka
            på i förhandlingsarbetet.
          </note>
          <note>
            Kommissionen gör däremot bedömningen att det finns lönediskriminering
            i EU och lägger därför fram detta förslag. Regeringen förhandlar
            för att få förslaget utformat på ett sådant sätt att det inte
            stör den svenska arbetsmarknadsmodellen.
          </note>
          <note>
            Jag blir dock lite fundersam. Är det alltså, fru talman, ledamotens
            åsikt att det inte finns lönediskriminering i Europa? Eller är
            ledamoten bara intresserad av att säkerställa att kvinnor får
            lika lön för lika arbete?
          </note>
          <note>
            Intentionen med det direktiv som läggs fram står regeringen bakom.
            Vi tycker att det är oerhört viktigt att det säkerställs att man
            inte har lönediskriminering inom EU. Däremot är utformningen av
            förslaget, som det ser ut nu, sådan att det skulle rimma illa
            med den svenska arbetsmarknads ­ modellen. Vi kommer därför att
            fortsätta verka för att det inte ska få negativa effekter på den
            svenska arbetsmarknaden.
          </note>
          <note>
            Anf. 64 LUDVIG ASPLING (SD):
          </note>
          <note>
            Fru talman! Jag vet inte om statsrådet riktigt lyssnar på vad
            som sägs på den här sidan av podiet. Det jag sa var alltså att
            denna fråga inte handlar om huruvida diskriminering existerar
            eller inte. Frågan som jag vill ha ett svar på är: Varför ljuger
            regeringen om vad som står i Eurostats rapport om diskriminering?
            Det är detta som statsrådet ska svara på – det försökte hon inte
            ens. Men vi går vidare.
          </note>
          <note>
            Det verktyg som man vill använda för att driva igenom förslaget
            är påståendet att det handlar om diskriminering och att det är
            själva grunden till att det finns löneskillnader. Regeringen motiverar
            det så här: ”Unionens arbete för jämställdhet, mot diskriminering
            och för genomförande av principen om lika lön för kvinnor och
            män för lika eller likvärdigt arbete kompletterar medlemsstaternas
            nationella arbete på området och välkomnas därför på övergripande
            nivå.”
          </note>
          <note>
            I konsekvensbedömningsrapporten, som statsrådet själv nämnde
            och som följer med utkastet till direktiv, påstår kommissionen
            på nio ställen att det är just diskriminering som ligger till
            grund för löneskillnaderna, detta trots att den Eurostatrapport
            som ligger till grund för hela rättsakten och som man själv hänvisar
            till gång på gång avråder från att dra slutsatsen att det skulle
            vara diskriminering som är orsaken till löneskillnaderna. På sidan
            11 står det: An interpretation of the unexplained Gender Pay Gap
            as discrimination is not recommended as some other explanatory
            factors that are not observed in the Structure of Earnings Survey
            – e.g. the number of children and the age of children in a family,
            personal abilities or negotia ­ ting skills – would most likely
            change the unexplained part.
          </note>
          <note>
            Skillnaden kan alltså förklaras på andra sätt än genom diskriminering.
            Som vi ser finns det i den lönekartläggning som förslaget bygger
            på inget som helst stöd för att det är just diskriminering som
            ligger bakom löneskillnaderna. Ändå är det detta som statsrådet
            står och säger. Frågan kvarstår därför, fru talman: Varför ljuger
            Märta Stenevi och Stefan Lövens regering om vad som står i Eurostats
            rapport om löneskillnader?
          </note>
          <note>
            Jag tror att det är så här: Upplevelsen av att vara orättvist
            behandlad är ett effektivt sätt att motivera väljare. Man kan
            helt enkelt få människor att tro att de är diskriminerade och
            sedan påstå att det är man själv som kommer att hjälpa till att
            hämnas på dem som diskriminerar. Det är så detta fula spel spelas,
            tyvärr.
          </note>
          <note>
            Jag skulle därför vilja ställa en ganska enkel fråga till Märta
            Stenevi: Ser hon en risk i att påstå att en viss undersökning,
            som explicit avråder från att tolka resultatet som ett tecken
            på diskriminering, i själva verket är ett tecken på diskriminering?
          </note>
          <note>
            Jag kan tänka mig ett par risker med att bete sig på det sättet,
            till exempel: Det kan skapa misstänksamhet på arbetsplatsen, det
            kommer att göra det svårare för kvinnor att förhandla om lön om
            de samtidigt tror att arbetsgivaren kanske försöker lura dem,
            det kan få kvinnor att helt enkelt vända sig bort från vissa karriärbanor
            och det kan öka den psykiska ohälsan hos kvinnor.
          </note>
          <note>
            Jag skulle vilja fråga statsrådet: Ser hon verkligen ingen risk
            med att bete sig på detta sätt?
          </note>
          <note>
            Och återigen: Jag säger inte att diskriminering inte förekommer.
            Det är inte det som denna debatt handlar om. Det förekommer säkert,
            men den fråga som gäller här är: Varför talar regeringen inte
            sanning om det som står i Eurostats rapport? Eurostat avråder
            gång på gång från att tolka resultatet som ett tecken på diskriminering.
            Statsrådet och andra representanter för regeringen säger gång
            på gång att rapportens resultat är ett tecken på diskriminering.
            Varför anser ni att det är okej att ljuga på detta sätt, Märta
            Stenevi?
          </note>
          <note>
            Anf. 65 ANDRE VICE TALMANNEN:
          </note>
          <note>
            Jag vill påminna ledamoten om att det är svenska språket som
            gäller i kammaren. Det är okej att använda sig av korta engelska
            citat om man sedan översätter dem direkt efteråt.
          </note>
          <note>
            Anf. 66 Statsrådet MÄRTA STENEVI (MP):
          </note>
          <note>
            Fru talman! Jag tittar och lyssnar i fascination över att ledamoten
            alltså utgår från att regeringen skulle ljuga om möjlig lönediskriminering
            och att detta skulle vara ett sätt att vinna väljare och få kvinnor
            att känna sig som offer. Jag är helt stum, fru talman, inför det
            underförstådda påståendet att det skulle vara ett påhitt att det
            finns diskriminering i EU:s lönesättning eller att regeringen
            medvetet skulle ljuga om siffror för att på något sätt skaffa
            sig fördelar av detta.
          </note>
          <note>
            Tänk om ledamoten hade lagt samma kraft, fru talman, på att faktiskt
            fundera över vilka åtgärder som krävs för att i stället motverka
            den diskriminering som finns på lönemarknaden och som påvisats
            många gånger både i Sverige och i Europa. Och tänk om ledamoten
            hade haft storsintheten att kanske öppna för att det behövs direktiv
            i andra delar av Europa för att komma till rätta med en lönebildning
            som inte är jämställd. Tänk så mycket mer konstruktiv denna debatt
            hade kunnat vara!
          </note>
          <note>
            Men eftersom det inte är där vi är, fru talman, kan jag bara
            säga att regeringen står fast vid att vi står bakom intentionen
            med direktivet, att vi ser problem med det förslag som är framlagt
            och att vi kommer att fortsätta att förhandla om direktivet så
            långt det är möjligt för att det ska passa den svenska arbetsmarknadsmodellen.
          </note>
          <note>
            Vi ser att kommissionen nu säger att det inte ska behöva påverka
            den svenska arbetsmarknadsmodellen, och det är något som vi kommer
            att fortsätta att bejaka. Vi ser däremot inte att det finns majoritet
            för att stoppa direktivet, och därför fortsätter förhandlingarna
            om innehållet.
          </note>
          <note>
            Anf. 67 LUDVIG ASPLING (SD):
          </note>
          <note>
            Fru talman! Statsrådet verkar över huvud taget inte höra något
            som kommer från denna sida framför podiet i dag. Jag kan bara
            upprepa det jag sa.
          </note>
          <note>
            Först och främst säger jag inte att diskriminering inte förekommer,
            men det är över huvud taget inte det som denna debatt handlar
            om. Den handlar om varför en rättsakt på detta område behövs.
            Regeringen säger att det behövs på grund av utbredd diskriminering,
            och man hänvisar till en rap ­ port från Eurostat. Denna rapport
            säger att resultatet inte ska tolkas som ett tecken på diskriminering.
            Regeringen ljuger om vad som står i Eurostats rapport. Det är
            därför statsrådet är här.
          </note>
          <note>
            Märta Stenevi sa att tänk om Ludvig Aspling kunde göra något
            annat än att påpeka att hon ljuger. Ja, det vore ju fantastiskt.
            Jag förstår att statsrådet hellre skulle vilja ha sykofanter som
            står här och berömmer henne, men det är inte därför Sveriges riksdag
            finns här. I Sveriges riksdag håller vi regeringen ansvarig, och
            det kommer jag att fortsätta med till den dag då jag inte längre
            har någon stol här.
          </note>
          <note>
            Vad gäller frågan om en rättsakt behövs stänger vi inte dörren
            för rättsakter över huvud taget på arbetsmarknadspolitikens område,
            men vi är restriktiva därför att vi har ett minne. Vi kommer ihåg
            Lavaldomen, vi kommer ihåg utstationeringsdirektivet och vi vet
            att European Court of Justice kan tolka rättsakter på ett sätt
            som slår väldigt illa för Sverige. Därför ska man vara försiktig.
            Vi tycker därför inte att det ska finnas några nya rättsakter
            på detta område med mindre än att det finns ett akut och väldokumenterat
            behov.
          </note>
          <note>
            Statsrådet är nu tveksam till förslaget, men hon försvarar ändå
            en ny rättsakt på området om den förändras lite grann. Den dokumentation
            som ligger bakom förslaget säger inte att det finns någon utbredd
            diskriminering. Återigen: Det kan finnas. Det kanske inte finns.
            Men de dokument som det hänvisas till säger absolut inte detta
            utan det precis motsatta: att deras data inte ska tolkas som tecken
            på diskriminering. Trots det gör statsrådet Stenevi detta. Det
            är en lögn, och jag önskar att man kunde sluta med det.
          </note>
          <note>
            Anf. 68 ANDRE VICE TALMANNEN:
          </note>
          <note>
            Jag vill påminna om tonen i debatten.
          </note>
          <note>
            Anf. 69 Statsrådet MÄRTA STENEVI (MP):
          </note>
          <note>
            Fru talman! Sverige är och kommer att vara en stark röst för
            jämställdhet, för icke-diskriminering och för grundläggande rättigheter
            inom EU, och vi kommer att fortsätta att vara det.
          </note>
          <note>
            Det förslag som kommissionen har lagt på bordet är inte vad regeringen
            hade önskat. Nu är det viktigt att Sverige i stället är en aktiv
            part i förhandlingarna för att arbeta för att direktivet ska bli
            så bra som möjligt eftersom vi inte ser att det finns någon majoritet
            för att stoppa det.
          </note>
          <note>
            Det skulle försvaga Sveriges möjligheter att värna vår arbetsmarknadsmodell
            och undergräva vårt förtroende i frågor om jämställdhet, diskriminering
            och grundläggande rättigheter om vi sa nej innan vi har använt
            förhandlingsvägen.
          </note>
          <note>
            I slutändan kommer en utvärdering av resultatet ändå att behöva
            göras, och man behöver ta ställning till förslaget som helhet.
            Det finns inget som hindrar Sverige från att rösta nej i slutändan
            om förslaget inte är acceptabelt. Där är vi inte ännu, utan vi
            fortsätter att förhandla om direktivet tills vi vet vad slutprodukten
            blir.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:668 om mäns våld mot kvinnor
          </note>
          <note>
            Anf. 70 Statsrådet MÄRTA STENEVI (MP):
          </note>
          <note>
            Fru talman! Tobias Andersson har frågat mig vilka åtgärder jag
            och regeringen avser att vidta för att bekämpa mäns våld mot kvinnor,
            om jag tillstår att det finns såväl positiva som negativa normer
            bland män och om regeringen avser att agera mot de negativa sådana.
            Vidare har Tobias An ­ dersson frågat mig vilka åtgärder jag och
            regeringen avser att vidta för att bekämpa den hederskultur som
            tar sig uttryck i bland annat våld mot kvinnor.
          </note>
          <note>
            Mäns våld mot kvinnor och hedersrelaterat våld och förtryck är
            prioriterade frågor för regeringen. Regeringen beslutade 2016
            om en tioårig na ­ tionell strategi för att förebygga och bekämpa
            mäns våld mot kvinnor, med ett tillhörande åtgärdsprogram för
            åren 2017–2020. I enlighet med åtgärdsprogrammet har regeringen
            stärkt strukturerna för det systematiska arbetet och genomfört
            ett stort antal åtgärder för att förebygga och bekämpa mäns våld
            mot kvinnor, såväl förebyggande som brottsbekämpande, och för
            ökat stöd och skydd.
          </note>
          <note>
            Bland de nyligen beslutade åtgärderna kan nämnas att regeringen
            i mars 2021 överlämnade propositionen Förebyggande av våld i nära
            rela ­ tioner (prop. 2020/21:163) till riksdagen. Förslagen i
            propositionen innebär att det till socialnämndens uppgifter hör
            att verka för att personer som utsätter eller har utsatt närstående
            för våld eller andra övergrepp ska ändra sitt beteende. Det syftar
            till att förbättra skyddet för våldsutsatta och personer som riskerar
            att bli utsatta för allvarligt våld av närstående.
          </note>
          <note>
            I propositionen föreslås även en sekretessbrytande bestämmelse
            för socialtjänsten och hälso- och sjukvården för att uppgifter
            som rör en enskild eller en närstående till den enskilde ska kunna
            lämnas till Polismyndigheten i syfte att förebygga att ett allvarligare
            vålds-, frids- eller sexualbrott begås mot den närstående.
          </note>
          <note>
            Genom beslut om regleringsbreven för 2021 har regeringen fördelat
            drygt 240 miljoner kronor för arbetet mot mäns våld mot kvinnor
            och hedersrelaterat våld och förtryck samt gett flera myndigheter
            uppdrag på området.
          </note>
          <note>
            Lagstiftningen har stärkts inom flera områden, och den 23 april
            aviserade regeringen ytterligare lagstiftningsåtgärder. Regeringen
            avser att före sommaren presentera förslag för Lagrådet som innebär
            skärpt straff för grov kvinnofridskränkning, utvidgade fridskränkningsbrott,
            att fotboja görs till möjlig förstahandsåtgärd vid beslut om utvidgat
            kontaktförbud, skärpt straff för överträdelse av kontaktförbud
            och att det ska bli lättare att ge våldsutövare kontaktförbud
            gällande den gemensamma bostaden. Detta är bara några av de åtgärder
            som har vidtagits och kommer att vidtas.
          </note>
          <note>
            Statsministern har vidare gett mig, justitieminister Morgan Johansson
            och inrikesminister Mikael Damberg i uppdrag att intensifiera
            regeringens arbete och föreslå ytterligare åtgärder i arbetet
            med att bekämpa mäns våld mot kvinnor. Det pågår nu ett intensivt
            arbete med det nya åtgärdsprogram mot mäns våld mot kvinnor som
            regeringen tidigare har aviserat.
          </note>
          <note>
            De åtgärder som vidtas mot mäns våld mot kvinnor omfattar även
            hedersrelaterat våld och förtryck, men det finns anledning att
            vidta särskilda åtgärder för att förebygga och bekämpa dessa brott.
            Regeringen har därför bland annat gett uppdrag till Jämställdhetsmyndigheten
            om våldsförebyggande arbete i hederskontext, med fokus på pojkar
            och unga män.
          </note>
          <note>
            Regeringen har även gett Linköpings universitet i uppdrag att
            genomföra utbildningsinsatser för landets barnahusverksamheter
            om hedersrelaterat våld och förtryck och dess olika uttrycksformer,
            såsom barnäktenskap, tvångsäktenskap och könsstympning. Vidare
            har regeringen beslutat att permanenta det nationella kompetensteamet
            mot hedersrelaterat våld och förtryck i form av ett nationellt
            kompetenscentrum.
          </note>
          <note>
            Sedan början av 2000-talet har dödligt våld mot kvinnor i nära
            rela ­ tioner minskat från i genomsnitt 18 fall till 15 fall årligen.
            Kartläggningar från Brottsförebyggande rådet visar att antalet
            fall minskade redan på 1990-talet jämfört med 1970-talet. Samtidigt
            har de senaste veckornas dödliga våld mot kvinnor visat att mäns
            våld mot kvinnor fortfarande 2021 är ett stort samhällsproblem.
            Detta är fruktansvärt och kan inte isoleras till att endast handla
            om dessa fall.
          </note>
          <note>
            Hösten 2017 stod metoo-uppropet i centrum av debatten. Det visade
            på bristen på jämställda värderingar i samhället. Även Jämställdhetsmyndigheten
            har i en rapport nyligen visat att unga män sticker ut som en
            grupp som ger uttryck för mer könsstereotypa och könskonservativa
            attityder än kvinnor och män i andra åldrar.
          </note>
          <note>
            Generellt sett är unga män överrepresenterade som både förövare
            av och offer för våld. Både internationella och svenska undersökningar
            tyder, enligt Myndigheten för ungdoms- och civilsamhällesfrågor,
            på att unga män som instämmer i könsstereotypa påståenden om kvinnors
            och mäns roller är mer benägna att använda våld än unga män som
            inte gör det.
          </note>
          <note>
            I en rapport från Jämställdhetsmyndigheten från 2021 framkommer
            att det finns samband mellan vissa normer kring maskulinitet och
            flera hälsoaspekter, såsom aggressivt sexuellt beteende, myter
            och föreställningar kring våldtäkt och förakt mot homosexuella,
            som har negativa konsekvenser både för den som utrycker normerna
            och för andra människor.
          </note>
          <note>
            Utredningen Män och jämställdhet (SOU 2014:6) konstaterar att
            traditionella maskulinitetsnormer, som bland annat kännetecknas
            av egenmakt, självständighet och styrka, ofta lyfts som den bakomliggande
            orsaken till mäns högre mortalitet, högre risktagande och våldsproblematik
            mot såväl kvinnor och barn som andra män. Utredningen lyfter dock
            även att det finns tecken på att det under de senaste decennierna
            har skett en positiv förändring av manlighetsnormer i Sverige
            och att tanken att ensam är stark har utmanats.
          </note>
          <note>
            Föreställningar om hur män är och bör vara kan upprätthållas
            av både män och kvinnor. Hinder för beteenden och handlingar som
            tar avstånd från våld kan ligga både hos män och pojkar själva
            och i deras omgivning. Insatser för att ändra förväntningar på
            män och pojkar kan således behöva rikta sig även till kvinnor
            och flickor.
          </note>
          <note>
            Anf. 71 TOBIAS ANDERSSON (SD):
          </note>
          <note>
            Fru talman! Debatten om mäns våld mot kvinnor har blossat upp
            ordentligt efter att fem kvinnor mördats inom loppet av ett par
            veckor. Den mediala uppmärksamheten har varit påtaglig och i kölvattnet
            av detta även de olika politiska utspelen. Det är positivt att
            debatten har fått nytt liv, då det är en viktig sådan, men det
            är fruktansvärt att det krävdes fem kvinnors liv för att aktualisera
            den.
          </note>
          <note>
            Politiska fördömanden i all ära, men det viktiga är förändringar
            – att det från politiskt håll faktiskt vidtas ordentliga åtgärder
            för att förebygga brottsligheten och för att förövare ska få de
            straff de förtjänar. Tyvärr har regeringspartierna, som nu söker
            medieljus för sina fördömanden, aktivt motarbetat politiska initiativ
            på området som skulle ha inneburit en förändring.
          </note>
          <note>
            I sitt svar på min interpellation redogjorde Märta Stenevi för
            en rad åtgärder som regeringen avser att före sommaren presentera
            förslag för Lagrådet om. Dessa förslag utgörs av skärpt straff
            för grov kvinnofridskränkning, att fotboja görs till möjlig förstahandsåtgärd
            vid beslut om utvidgat kontaktförbud, skärpt straff för överträdelse
            av kontaktförbud och förenklat utfärdande av kontaktförbud.
          </note>
          <note>
            Detta låter bra, men den fråga som infinner sig hos mig är: Varför
            just nu? Varför först nu, efter drygt sju år vid makten? Vad är
            orsaken till att regeringen inte har agerat tidigare på området
            för att stärka kvinnors trygghet och på riktigt straffa de män
            som skadar kvinnor? Är det, fru talman, för att de berörda förslagen
            är nya och helt enkelt inte kommit på tal tidigare i Regeringskansliet?
            Det skulle kunna ursäkta att regeringen först efter snart sju
            år vid makten initierar arbetet med att verkställa dem?
          </note>
          <note>
            Nej, fru talman, så är inte fallet. I stället kan konstateras,
            föga smickrande för regeringspartierna, att det inte bara är tal
            om sedan länge välkända och vedertagna förslag på åtgärder, vilket
            vore illa nog, utan även om förslag på åtgärder som regeringspartierna
            aktivt röstat nej till i denna kammare så sent som förra året.
            Dessa förslag hade kunnat vara verklighet och hade kunnat skydda
            kvinnor i dag om det inte vore för regeringspartiernas aktiva
            val att stoppa dem här i riksdagen när Sverigedemokraterna och
            andra föreslagit dem.
          </note>
          <note>
            Förra året hade Sverigedemokraterna reservationer om fridskränkningsbrott,
            om att förenkla utfärdandet av kontaktförbud, om skärpt straff
            för överträdelser av kontaktförbud, om kontaktförbud med elektronisk
            övervakning efter avtjänat fängelsestraff, om ökad användning
            av kontaktförbud med elektronisk övervakning och om skadeståndsnivåer.
            Nämnas kan även i sammanhanget att Miljöpartiet genomgående önskat
            behålla nuvarande ordning, där de män som slagit, våldtagit eller
            mördat kvinnor får rabatt om de begått många brott och dessutom
            slipper avtjäna en tredjedel av straffet för de brott de har begått
            mot kvinnor.
          </note>
          <note>
            Fru talman får ursäkta mig, men jag blir uppriktigt sagt förvånad,
            förvirrad och förbryllad över att Miljöpartiet och regeringen
            nu börjar tala om att stå upp mot mäns våld mot kvinnor när de
            konsekvent under en längre tid gjort sitt yttersta för att motarbeta
            åtgärder på området.
          </note>
          <note>
            Anf. 72 Statsrådet MÄRTA STENEVI (MP):
          </note>
          <note>
            Fru talman! Det är ju så att det tar längre tid att skriva en
            lagtext än det tar att skriva en motion. Det är också så att praxis
            i riksdagen är att regeringspartierna röstar nej till motioner
            för att i stället ägna sig åt regeringens arbete med propositioner.
          </note>
          <note>
            På tal om propositioner kan vi kanske ägna en tanke åt den samtyckes
            ­ lagstiftning som genomfördes 2018 och som ledamotens parti ju
            inte ställ ­ de sig bakom. Vad den innebär är att vi nu ser en
            mycket högre andel fäl ­ lande domar i våldtäktsmål.
          </note>
          <note>
            Vad den också innebär är en förändring i normerna från att en
            man setts som havande sig rätt att ta för sig av en kvinna, till
            exempel genom att hypotetiskt i ett hotellrum hålla fast och ta
            en kvinna på brösten under behån trots att hon inte vill det,
            till att vi nu har en norm som säger att alla sexuella handlingar
            som en kvinna, eller för den delen en man, inte uttryckligen har
            gett samtycke till är brottsliga. Det här är en stor förskjutning
            och en stor förändring i synen på män och kvinnor och också i
            synen på relationen mellan män och kvinnor och hur man ska se
            på sexualbrott. Vi har nu också den hårdaste sexualbrottslagstiftning
            som vi någonsin har haft i Sverige, och det är tack vare den här
            regeringen.
          </note>
          <note>
            De förslag som nu lämnas över till Lagrådet har behandlats av
            regeringen efter att först ha utretts och därefter skrivits fram
            som förslag. Jag är personligen väldigt glad att de nu blir verklighet.
            Men jag ser också mycket fram emot att inom en mycket snar framtid
            kunna presentera ett brett och omfattande åtgärdsprogram mot mäns
            våld mot kvinnor, som kommer att ta ett grepp om såväl förebyggande
            arbete som förhindrande och straffrättsligt arbete. Jag ser fram
            emot detta.
          </note>
          <note>
            Jag ser också fram emot att se hur Sverigedemokraterna kommer
            att ställa sig till de förslagen och hoppas att vi i den här kammaren
            så småningom ska få gehör för en lång rad åtgärder som ska kunna
            fortsätta att motverka mäns våld mot kvinnor och i förlängningen
            få stopp på mäns våld mot kvinnor.
          </note>
          <note>
            Anf. 73 TOBIAS ANDERSSON (SD):
          </note>
          <note>
            Fru talman! Tack för svaret, Märta Stenevi! Jag kan bara konstatera
            att det hade varit klädsamt om Miljöpartiet tidigare hade valt
            att agera på det här området.
          </note>
          <note>
            Nu säger Märta Stenevi att hon ser fram emot att vi i denna kammare,
            där jag representerar Sverigedemokraterna, ska kunna komma överens
            om åtgärder för att begränsa och sätta stopp för mäns våld mot
            kvinnor. Men det arbetet har vi initierat sedan vi kom in i riksdagen.
            Vi har ju år in och år ut lagt fram förslag för att komma till
            rätta med den problematiken. Och, tyvärr, så sent som förra året
            röstade Miljöpartiet nej till sådana åtgärder. Därför ställer
            jag frågan till Märta Stenevi, för det straffrättsliga betänkandet
            är under beredning i utskottet nu, om Miljöpartiet då kommer att
            följa upp de här förslagen.
          </note>
          <note>
            Fru talman! I debatten om mäns våld mot kvinnor, som har ägt
            rum efter de berörda morden, har Märta Stenevi som jämställdhetsminister
            kallat till samtal mellan partierna, och jag finner det positivt.
            Men i samma veva uttalade Märta Stenevi sig också och sa att det
            är ett djupt samhällsproblem att pojkar och män fostras att slå.
            Det är något oklart vad uttal ­ andet syftar på, men jag har då
            aldrig träffat en pojke eller man som har blivit fostrad till
            att slå kvinnor.
          </note>
          <note>
            Den raljanta skulle även kunna fråga Märta Stenevi vem som i
            så fall uppfostrar pojkar och män att slå, inte minst eftersom
            det huvudsakligen är kvinnor som uppfostrar pojkar. Mammor spenderar
            mer tid med sina barn än vad pappor gör, och en klar majoritet
            av personalen inom förskola, fritis och skola består av kvinnor.
            Varför skulle de lära pojkar att slå tjejer? Jag får det inte
            att gå ihop.
          </note>
          <note>
            Drar man det längre kan man konstatera att det är pojkar och
            män som har en frånvarande far som det går sämst för i livet.
            Detta faktum disku ­ teras mycket i USA. Där är det så illa att
            85 procent av unga i fängelser har en frånvarande pappa.
          </note>
          <note>
            En rad andra problem kopplade till en frånvarande far är enligt
            Psychology Today beteendeproblem, svårigheter att få vänner, våld,
            drog- och alkoholproblem, hemlöshet, psykiska hälsoproblem, fysiska
            hälsoproblem, dåliga livschanser överlag och kort livslängd.
          </note>
          <note>
            Allting tyder med andra ord på att det finns ett starkt behov
            hos unga att ha en närvarande fadersfigur som kan utgöra en manlig
            förebild och förmedla positiva manliga normer – normer kring att
            man exempelvis inte får slå tjejer och att man som man står upp
            för de svaga och alltid försvarar kvinnor. Det är sunda normer,
            och avsaknaden av dem eller närvaron av negativa normer är problemet.
          </note>
          <note>
            Vänsterpolitikers normkritik mot de normer som byggt vårt jämställda
            land är därför direkt farliga för kvinnor, och så även vänsterpolitikers
            ovilja att ta krafttag mot de negativa normer som fått fäste i
            vårt land. Det sistnämnda utgörs av normer som aktivt förtrycker
            kvinnor och som legitimerar våld mot kvinnor för att bevara någon
            påstådd heder. Det är i stort ett importerat problem som kommit
            till Sverige med invandrare från väsensskilda kulturer med djupt
            destruktiva normer, något som i dag framgår med all tydlighet
            när det kommer till mäns våld mot kvinnor, och då inte minst sexuellt
            våld.
          </note>
          <note>
            Överrepresentationen av personer med utländsk bakgrund i brottsstati
            ­ stiken är alldeles uppenbar. Kan Märta Stenevi därför tillstå
            att de negativa normer som föranleder delar av det våld mot kvinnor
            som vi ser i Sverige har importerats hit?
          </note>
          <note>
            Anf. 74 Statsrådet MÄRTA STENEVI (MP):
          </note>
          <note>
            Fru talman! Det är ändå en fin möjlighet att få bejaka Tobias
            Anderssons första känsla för patriarkala strukturer, för det är
            absolut så att patriarkala strukturer upprätthålls av både män
            och kvinnor. Det är det som ligger i själva begreppet.
          </note>
          <note>
            Nej, jag tror inte att enskilda mammor och pappor lär ut till
            sina barn att slå. Vad jag däremot tror är att pojkar och män
            fortfarande fostras till att komma undan med att bete sig illa
            mot flickor och kvinnor.
          </note>
          <note>
            Jag pratade i fredags med en ung tjej i Malmö som heter Mona.
            Hon har dragit igång en podd som heter Sluta tafsa. Det gjorde
            hon efter att hon och hennes tjejkompisar hade tröttnat på ett
            beteende från killarna i deras skola och killar de möter som,
            sorgligt nog måste jag säga, mycket påminner om vad jag själv
            minns från min högstadietid.
          </note>
          <note>
            Jag pratade nyligen också med ett gäng ungdomar i Borlänge när
            jag tog emot Barnombudsmannens årsrapport. De sa att de är rädda
            för att gå in på McDonalds, därför att där sitter grupper med
            pojkar och män och ropar efter dem och tafsar på dem.
          </note>
          <note>
            Våld mot kvinnor är däremot inte ett nytt fenomen i Sverige.
            När det gäller det dödliga våldet har det inte ökat utan snarare
            faktiskt minskat de senaste åren. Sedan början av 2000-talet har
            dödligt våld mot kvinnor i nära relationer minskat från i genomsnitt
            18 fall till 15 fall årligen, och det har minskat ännu mer jämfört
            med till exempel 70-talet, den tid då vi byggde vårt jämställda
            samhälle. Det tar inte på något sätt bort allvaret i den här frågan,
            men det sätter den i en värdefull kontext.
          </note>
          <note>
            Problemet med mäns dödliga våld mot kvinnor är något som har
            funnits i Sverige under alla år och är inte något som uppstått
            de senaste åren. Däremot är det så att så länge en enda kvinna
            dödas i Sverige av en närstående måste vi fortsätta att agera.
          </note>
          <note>
            Självklart finns det många positiva normer bland pojkar och män.
            De behöver bejakas, de behöver främjas och de behöver lyftas fram.
            Det finns otroligt många pappor, söner och vänner i hela vårt
            land som är respektfulla och visar empati och ömhet, och det ska
            vi absolut inte glömma bort när vi talar om de destruktiva mansnormerna.
            Men tyvärr finns också just de destruktiva normer för maskulinitet
            som råder. Tobias Andersson är delvis inne på det när han beskriver
            det som att stå upp för sig själv.
          </note>
          <note>
            I grund och botten handlar mycket av de här normerna om att premiera
            styrka, och resultatet av att pojkar och män ständigt har att
            förhålla sig till dem blir inte alltid positivt. Tvärtom har flera
            studier visat att just att instämma i könsstereotypa påståenden
            om kvinnors och mäns roller har ett samband med våldsutövande.
            I en enskild situation är det naturligtvis bra att ingripa för
            att hjälpa någon i en utsatt situation, oavsett kön och vad personen
            är utsatt för. Men normer om maskulinitet bidrar snarare till
            att kvinnor blir mer utsatta än mindre.
          </note>
          <note>
            Avslutningsvis vill jag understryka att mäns våld mot kvinnor
            inte är ett nytt problem och inte heller ett importerat fenomen.
            Man får ha bott under en sten eller möjligtvis inte vara kvinna,
            fru talman, för att ha undgått detta faktum. Inte minst metoo,
            som jag tror och hoppas att ledamoten inte missade, och alla de
            tusentals rapporter och vittnesmål som kom fram den hösten visade
            att det här är ett omfattande problem som finns i samhällets alla
            skikt, inte bara i någon enskild grupp.
          </note>
          <note>
            Det visade också att mäns våld mot kvinnor i princip aldrig börjar
            i just våld. Ofta börjar det långt tidigare med accepterande attityder
            och destruktiva normer. Därför måste vi vara beredda att gå in
            och bryta våldsspiraler, helst innan de ens har börjat.
          </note>
          <note>
            Anf. 75 TOBIAS ANDERSSON (SD):
          </note>
          <note>
            Fru talman! När man som Märta Stenevi påstår att allt är som
            förr och att samma problematik som fanns på 70-talet kvarstår
            missar man något väsentligt, nämligen den stora skillnaden i acceptansen
            för delar av detta beteende.
          </note>
          <note>
            Märta Stenevi menar att problemet är att vi accepterar pojkars
            beteende. Jag är helt övertygad om att varken jag, Märta Stenevi
            eller någon i våra bekantskapskretsar skulle acceptera någon som
            stod oss nära som blev dömd för att exempelvis misshandla sin
            fru eller sambo. Vi hade tagit avstånd och fördömt dem och sannolikt
            inte umgåtts med dem alls. I det svenska kollektivet och bland
            svenska normer och värderingar ser man allvarligt på den typen
            av kvinnofridskränkningar. Det leder omgående till social utstötning.
          </note>
          <note>
            Men Sverige har välkomnat ett par miljoner människor varav många
            kommer från kulturer med helt väsensskilda värderingar och där
            man inte ser problem med att slå eller förtrycka kvinnor utan
            tvärtom uppmanas av kollektivet att göra just detta för att bevara
            familjens, släktens eller klanens heder.
          </note>
          <note>
            Det innebär att till skillnad från i Märta Stenevis respektive
            mitt sociala umgänge där man sannolikt stöter ut den som agerar
            destruktivt och är våldsam mot en kvinna råder det inom dessa
            kollektiv en påtryckning att agera destruktivt och slå och straffa
            fru eller dotter om någon av dem beter sig avvikande och riskerar
            att påverka familjens heder i andras ögon.
          </note>
          <note>
            Det är den stora skillnaden, och kan man inte erkänna den utan
            står fast vid att det i Sverige i dag är precis som på 70-talet
            kommer vi aldrig att få bukt med det importerade problem som är
            en del av mäns våld mot kvinnor.
          </note>
          <note>
            Anf. 76 Statsrådet MÄRTA STENEVI (MP):
          </note>
          <note>
            Fru talman! Samhället kommer att behöva agera kraftfullt mot
            alla former av hedersförtryck och kan aldrig acceptera att människor
            inte själva får välja vem de ska gifta sig med, barnäktenskap
            eller att människor utsätts för våld och förtryck på grund av
            hedersnormer. Aldrig.
          </note>
          <note>
            Det ledamoten säger om att hela fenomenet kvinnovåld är ett importerat
            problem är ett intressant påstående.
          </note>
          <note>
            Fru talman! Jag kan inte låta bli att läsa upp några tidningsrubriker:
            SD-politiker dömd för våldtäkt, SD-politiker dömd för sexuellt
            ofredande, SD-politiker åtalas för våld i nära relation, SD-kvinna
            anklagar partiet för sexövergrepp, Uppmuntran till våldtäkt spreds
            från SD-toppens konto – och listan fortsätter.
          </note>
          <note>
            Detta innebär självklart inte att våld mot kvinnor är ett sverigedemokratiskt
            problem. Men det är inte heller ett importerat problem – precis
            som det inte är ett problem bland göteborgare, i överklassen eller
            i någon annan särskild grupp i samhället.
          </note>
          <note>
            Som Bianca Kronlöf sa: Hade det varit så enkelt att vi visste
            exakt vilka män det var med en viss bakgrund som våldtog eller
            slog hade problemet varit väldigt lättlöst. I stället är det ett
            brett utbrett samhällsproblem.
          </note>
          <note>
            Jag undrar: Var Sverigedemokraterna faktiskt bosatta under en
            sten under metoo? Missade man alla de vittnesmål som kom fram
            under den hösten? Missade man alla de rapporterna? Följer man
            överhuvudtaget konton från kvinnojourerna, Gömda Kvinnor eller
            andra civilsamhällesgrupper som pekar på dessa problem?
          </note>
          <note>
            Våldet ska upphöra, oavsett om den man som utövar våldet är av
            utländsk eller svensk härkomst, oavsett om det är hedersförtryck
            eller andra destruktiva normer som ligger i botten och oavsett
            om våldet sker i en lägenhet, i en stuga, på en hemmafest eller
            på en konferens av en främling eller en partner. Vi kommer aldrig
            att vara nöjda förrän alla kvinnor är trygga och ingen man slår.
          </note>
          <note>
            Interpellationsdebatten var härmed avslutad.
          </note>
          <note>
            § 16 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2020/21:184 Nya EU-bestämmelser om tullkontroller av kontanta
            medel
          </note>
          <note>
            2020/21:187 Ändrade regler för kontroll av ekologisk produktion
          </note>
          <note>
            2020/21:189 Anpassningar till EU:s marknadskontrollförordning
          </note>
          <note>
            Motioner
          </note>
          <note>
            med anledning av prop. 2020/21:99 Vårändringsbudget för 2021
          </note>
          <note>
            2020/21:4034 av Oscar Sjöstedt m.fl. (SD)
          </note>
          <note>
            med anledning av prop. 2020/21:100 2021 års ekonomiska vårproposition
          </note>
          <note>
            2020/21:4019 av Nooshi Dadgostar m.fl. (V)
          </note>
          <note>
            2020/21:4031 av Amineh Kakabaveh (-)
          </note>
          <note>
            2020/21:4032 av Ulf Kristersson och Elisabeth Svantesson (båda
            M)
          </note>
          <note>
            2020/21:4033 av Jimmie Åkesson m.fl. (SD)
          </note>
          <note>
            2020/21:4035 av Ebba Busch m.fl. (KD)
          </note>
          <note>
            med anledning av prop. 2020/21:171 Angiven yrkesgrupp – åtgärder
            för en begriplig sjukförsäkring
          </note>
          <note>
            2020/21:4013 av Ida Gabrielsson m.fl. (V)
          </note>
          <note>
            2020/21:4018 av Julia Kronlid och Linda Lindberg (båda SD)
          </note>
          <note>
            2020/21:4022 av Hans Eklind m.fl. (KD)
          </note>
          <note>
            2020/21:4025 av Maria Malmer Stenergard m.fl. (M)
          </note>
          <note>
            med anledning av prop. 2020/21:176 Modernare regler för bekräftelse
            av föräldraskap, faderskapsundersökningar och för att åstadkomma
            köns ­ neutral föräldraskapspresumtion
          </note>
          <note>
            2020/21:4005 av Mikael Eskilandersson m.fl. (SD)
          </note>
          <note>
            2020/21:4009 av Robert Hannah m.fl. (L)
          </note>
          <note>
            2020/21:4010 av Jon Thorbjörnson m.fl. (V)
          </note>
          <note>
            2020/21:4024 av Carl-Oskar Bohlin m.fl. (M, KD)
          </note>
          <note>
            2020/21:4029 av Martina Johansson m.fl. (C)
          </note>
          <note>
            med anledning av prop. 2020/21:182 Kompletterande regler för
            uppehållstillstånd vid gymnasiestudier
          </note>
          <note>
            2020/21:3982 av Jonas Andersson i Skellefteå och Jennie Åfeldt
            (båda SD)
          </note>
          <note>
            2020/21:4006 av Maria Malmer Stenergard m.fl. (M, KD)
          </note>
          <note>
            2020/21:4014 av Christina Höj Larsen m.fl. (V)
          </note>
          <note>
            2020/21:4027 av Jonny Cato m.fl. (C)
          </note>
          <note>
            2020/21:4030 av Fredrik Malm m.fl. (L)
          </note>
          <note>
            § 17 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 3 maj
          </note>
          <note>
            2020/21:701 Skyddat boende för barn
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:702 Sverige som gruvnation
          </note>
          <note>
            av Eric Palmqvist (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:703 Överskattning av skatteintäkter
          </note>
          <note>
            av Johnny Skalin (SD)
          </note>
          <note>
            till finansminister Magdalena Andersson (S)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 30 april
          </note>
          <note>
            2020/21:2722 Skärpta straff mot rattonykterhet
          </note>
          <note>
            av Pål Jonson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2723 Tillgängligheten för ledarhundsekipage
          </note>
          <note>
            av Boriana Åberg (M)
          </note>
          <note>
            till socialminister Lena Hallengren (S)
          </note>
          <note>
            2020/21:2724 Äldre arbetslösa
          </note>
          <note>
            av Ann-Christine From Utterstedt (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            den 3 maj
          </note>
          <note>
            2020/21:2725 Brott mot eldupphör i Ukraina
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2726 Åtgärder mot PFAS i miljön
          </note>
          <note>
            av Staffan Eklöf (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:2727 Certifiering av skyddade boenden
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2728 Panchen Lama
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2729 Inställda val i Palestina
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2730 Strider mellan Kirgizistan och Tadzjikistan
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2731 Föräldrabalkens tillämpning vid vårdnadsmål
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2732 Kyrkor och hockeyarenor
          </note>
          <note>
            av Mikael Oscarsson (KD)
          </note>
          <note>
            till socialminister Lena Hallengren (S)
          </note>
          <note>
            2020/21:2733 Korruption inom Globala fonden
          </note>
          <note>
            av Björn Söder (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2734 IVO:s bristande tillsyn inom tvångsvården
          </note>
          <note>
            av Clara Aranda (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2735 En skola utan otillbörlig politisk påverkan och
            föräldrars rätt att bevaka detta
          </note>
          <note>
            av Eric Palmqvist (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2736 Bekämpning av råttor inom lantbruket
          </note>
          <note>
            av Mikael Larsson (C)
          </note>
          <note>
            till miljö- och klimatminister Per Bolund (MP)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 30 april
          </note>
          <note>
            2020/21:2584 Föräldrars synpunkter på sina barns undervisning
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2588 Rätten till engagemang i sina barns skolgång
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            § 20 Kammaren åtskildes kl. 18.44.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 11 anf.
            42 (delvis),
          </note>
          <note>
            av tredje vice talmannen därefter till ajourneringen kl. 15.56
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om frågestund
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2020/21:671 om Bromma flygplats framtid
          </note>
          <note>
            Anf. 1 Infrastrukturminister TOMAS ENEROTH (S)
          </note>
          <note>
            Anf. 2 EDWARD RIEDL (M)
          </note>
          <note>
            Anf. 3 HANS WALLMARK (M)
          </note>
          <note>
            Anf. 4 Infrastrukturminister TOMAS ENEROTH (S)
          </note>
          <note>
            Anf. 5 EDWARD RIEDL (M)
          </note>
          <note>
            Anf. 6 HANS WALLMARK (M)
          </note>
          <note>
            Anf. 7 Infrastrukturminister TOMAS ENEROTH (S)
          </note>
          <note>
            Anf. 8 EDWARD RIEDL (M)
          </note>
          <note>
            Anf. 9 Infrastrukturminister TOMAS ENEROTH (S)
          </note>
          <note>
            § 7 Svar på interpellation 2020/21:675 om Trafikverkets översyn
            av begreppet riksintresse
          </note>
          <note>
            Anf. 10 Infrastrukturminister TOMAS ENEROTH (S)
          </note>
          <note>
            Anf. 11 ANDERS ÅKESSON (C)
          </note>
          <note>
            Anf. 12 GUDRUN BRUNEGÅRD (KD)
          </note>
          <note>
            Anf. 13 Infrastrukturminister TOMAS ENEROTH (S)
          </note>
          <note>
            Anf. 14 ANDERS ÅKESSON (C)
          </note>
          <note>
            Anf. 15 GUDRUN BRUNEGÅRD (KD)
          </note>
          <note>
            Anf. 16 Infrastrukturminister TOMAS ENEROTH (S)
          </note>
          <note>
            Anf. 17 ANDERS ÅKESSON (C)
          </note>
          <note>
            Anf. 18 Infrastrukturminister TOMAS ENEROTH (S)
          </note>
          <note>
            § 8 Svar på interpellation 2020/21:665 om åtgärder för att möjliggöra
            kulturupplevelser utomhus med minskad risk för smittspridning
          </note>
          <note>
            Anf. 19 Kultur- och demokratiminister AMANDA LIND (MP)
          </note>
          <note>
            Anf. 20 GUDRUN BRUNEGÅRD (KD)
          </note>
          <note>
            Anf. 21 Kultur- och demokratiminister AMANDA LIND (MP)
          </note>
          <note>
            Anf. 22 GUDRUN BRUNEGÅRD (KD)
          </note>
          <note>
            Anf. 23 Kultur- och demokratiminister AMANDA LIND (MP)
          </note>
          <note>
            Anf. 24 GUDRUN BRUNEGÅRD (KD)
          </note>
          <note>
            Anf. 25 Kultur- och demokratiminister AMANDA LIND (MP)
          </note>
          <note>
            § 9 Svar på interpellation 2020/21:672 om nya föreskrifter för
            mediestöd
          </note>
          <note>
            Anf. 26 Kultur- och demokratiminister AMANDA LIND (MP)
          </note>
          <note>
            Anf. 27 JONAS ANDERSSON i Linghem (SD)
          </note>
          <note>
            Anf. 28 Kultur- och demokratiminister AMANDA LIND (MP)
          </note>
          <note>
            Anf. 29 JONAS ANDERSSON i Linghem (SD)
          </note>
          <note>
            Anf. 30 Kultur- och demokratiminister AMANDA LIND (MP)
          </note>
          <note>
            Anf. 31 JONAS ANDERSSON i Linghem (SD)
          </note>
          <note>
            Anf. 32 Kultur- och demokratiminister AMANDA LIND (MP)
          </note>
          <note>
            § 10 Svar på interpellation 2020/21:608 om den framtida a ‑ kassan
          </note>
          <note>
            Anf. 33 Arbetsmarknadsminister EVA NORDMARK (S)
          </note>
          <note>
            Anf. 34 LARS BECKMAN (M)
          </note>
          <note>
            Anf. 35 Arbetsmarknadsminister EVA NORDMARK (S)
          </note>
          <note>
            Anf. 36 LARS BECKMAN (M)
          </note>
          <note>
            Anf. 37 Arbetsmarknadsminister EVA NORDMARK (S)
          </note>
          <note>
            Anf. 38 LARS BECKMAN (M)
          </note>
          <note>
            Anf. 39 Arbetsmarknadsminister EVA NORDMARK (S)
          </note>
          <note>
            § 11 Svar på interpellation 2020/21:617 om konsumenters ansvar
            för arbetsmiljön vid delad entreprenad
          </note>
          <note>
            Anf. 40 Arbetsmarknadsminister EVA NORDMARK (S)
          </note>
          <note>
            Anf. 41 LARS BECKMAN (M)
          </note>
          <note>
            Anf. 42 Arbetsmarknadsminister EVA NORDMARK (S)
          </note>
          <note>
            Anf. 43 LARS BECKMAN (M)
          </note>
          <note>
            Anf. 44 Arbetsmarknadsminister EVA NORDMARK (S)
          </note>
          <note>
            Anf. 45 LARS BECKMAN (M)
          </note>
          <note>
            Anf. 46 Arbetsmarknadsminister EVA NORDMARK (S)
          </note>
          <note>
            § 12 Svar på interpellation 2020/21:660 om den ökande jämviktsarbetslösheten
          </note>
          <note>
            Anf. 47 Arbetsmarknadsminister EVA NORDMARK (S)
          </note>
          <note>
            Anf. 48 LARS BECKMAN (M)
          </note>
          <note>
            Anf. 49 Arbetsmarknadsminister EVA NORDMARK (S)
          </note>
          <note>
            Anf. 50 LARS BECKMAN (M)
          </note>
          <note>
            Anf. 51 Arbetsmarknadsminister EVA NORDMARK (S)
          </note>
          <note>
            Anf. 52 LARS BECKMAN (M)
          </note>
          <note>
            Anf. 53 Arbetsmarknadsminister EVA NORDMARK (S)
          </note>
          <note>
            § 13 Svar på interpellation 2020/21:674 om Samhall
          </note>
          <note>
            Anf. 54 Arbetsmarknadsminister EVA NORDMARK (S)
          </note>
          <note>
            Anf. 55 LARS BECKMAN (M)
          </note>
          <note>
            Anf. 56 Arbetsmarknadsminister EVA NORDMARK (S)
          </note>
          <note>
            Anf. 57 LARS BECKMAN (M)
          </note>
          <note>
            Anf. 58 Arbetsmarknadsminister EVA NORDMARK (S)
          </note>
          <note>
            Anf. 59 LARS BECKMAN (M)
          </note>
          <note>
            Anf. 60 Arbetsmarknadsminister EVA NORDMARK (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 14 Svar på interpellation 2020/21:664 om direktiv om stärkt
            tillämpning av principen om lika lön för kvinnor och män
          </note>
          <note>
            Anf. 61 Statsrådet MÄRTA STENEVI (MP)
          </note>
          <note>
            Anf. 62 LUDVIG ASPLING (SD)
          </note>
          <note>
            Anf. 63 Statsrådet MÄRTA STENEVI (MP)
          </note>
          <note>
            Anf. 64 LUDVIG ASPLING (SD)
          </note>
          <note>
            Anf. 65 ANDRE VICE TALMANNEN
          </note>
          <note>
            Anf. 66 Statsrådet MÄRTA STENEVI (MP)
          </note>
          <note>
            Anf. 67 LUDVIG ASPLING (SD)
          </note>
          <note>
            Anf. 68 ANDRE VICE TALMANNEN
          </note>
          <note>
            Anf. 69 Statsrådet MÄRTA STENEVI (MP)
          </note>
          <note>
            § 15 Svar på interpellation 2020/21:668 om mäns våld mot kvinnor
          </note>
          <note>
            Anf. 70 Statsrådet MÄRTA STENEVI (MP)
          </note>
          <note>
            Anf. 71 TOBIAS ANDERSSON (SD)
          </note>
          <note>
            Anf. 72 Statsrådet MÄRTA STENEVI (MP)
          </note>
          <note>
            Anf. 73 TOBIAS ANDERSSON (SD)
          </note>
          <note>
            Anf. 74 Statsrådet MÄRTA STENEVI (MP)
          </note>
          <note>
            Anf. 75 TOBIAS ANDERSSON (SD)
          </note>
          <note>
            Anf. 76 Statsrådet MÄRTA STENEVI (MP)
          </note>
          <note>
            § 16 Bordläggning
          </note>
          <note>
            § 17 Anmälan om interpellationer
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 18.44.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
