<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--142</head>
          <docDate when="2021-06-16 00:00:00">2021-06-16 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 maj justerades.
          </note>
          <note>
            § 2 Avsägelse
          </note>
          <note>
            Andre vice t almannen meddelade att Maja Boström ( C ) avsagt
            sig uppdraget som ersättare i riksdagen.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 824
          </note>
          <note>
            Till riksdagen
          </note>
          <note>
            Interpellation 2020/21:824 Ekonomisk jämställdhet
          </note>
          <note>
            av Helena Bouveng (M)
          </note>
          <note>
            Interpellationen kommer att besvaras torsdagen den 9 september
            2021.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 15 juni 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 4 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till justitieutskottet:
          </note>
          <note>
            RiR 2021:20 Effektiviteten i Polismyndighetens arbete med information
            till brottsutsatta
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2020/21:210 till näringsutskottet
          </note>
          <note>
            Motion
          </note>
          <note>
            2020/21:4085 till justitieutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Justitieutskottets betänkanden
          </note>
          <note>
            2020/21:JuU23 Polisfrågor
          </note>
          <note>
            2020/21:JuU28 Unga lagöverträdare
          </note>
          <note>
            2020/21:JuU30 Vapenfrågor
          </note>
          <note>
            2020/21:JuU32 Riksrevisionens rapport om Polismyndighetens arbete
            i utsatta områden
          </note>
          <note>
            Kulturutskottets betänkanden
          </note>
          <note>
            2020/21:KrU7 Barns och ungas läsning
          </note>
          <note>
            2020/21:KrU8 Ungdomspolitik
          </note>
          <note>
            Miljö- och jordbruksutskottets betänkande
          </note>
          <note>
            2020/21:MJU23 Reduktionsplikt för bensin och diesel – kontrollstation
            2019
          </note>
          <note>
            Utbildningsutskottets betänkanden
          </note>
          <note>
            2020/21:UbU14 Högskolan
          </note>
          <note>
            2020/21:UbU15 Vuxenutbildning
          </note>
          <note>
            § 7 Riktlinjer för den ekonomiska politiken och Vårändringsbudget
            för 2021 samt extra ändringsbudget – förstärkt nedsättning av
            arbetsgivaravgifterna för 19–23-åringar under juni–augusti 2021
          </note>
          <note>
            Finansutskottets betänkande 2020/21:FiU20
          </note>
          <note>
            Riktlinjer för den ekonomiska politiken (prop. 2020/21:100 delvis,
            skr. 2020/21:145 och skr. 2020/21:146 ) och
          </note>
          <note>
            Finansutskottets betänkande 2020/21:FiU21
          </note>
          <note>
            Vårändringsbudget för 2021 samt extra ändringsbudget – förstärkt
            ned ­ sättning av arbetsgivaravgifterna för 19 – 23-åringar under
            juni – augus ­ ti 2021 (prop. 2020/21:99 och prop. 2020/21:202)
          </note>
          <note>
            f öredrogs .
          </note>
          <note>
            Anf. 1 ELISABETH SVANTESSON (M):
          </note>
          <note>
            Fru talman! Aldrig förr har så många människor varit långtidsarbetslösa
            i Sverige som just nu. Aldrig tidigare har dödsskjutningarna varit
            fler och otryggheten större. Jag tycker, och hoppas, att det är
            någonting som ska prägla den här debatten.
          </note>
          <note>
            För några veckor sedan presenterade vi moderater vår vårbudget,
            som heter Halverad långtidsarbetslöshet och ökad trygghet . Där
            har vi vårt fokus. Jag vill yrka bifall till reservation nummer
            1, till vår egen motion.
          </note>
          <note>
            Fru talman! Den höga arbetslösheten är Sveriges största ekonomiska
            problem. Självklart är det först och främst ett problem för dem
            som inte har ett jobb att gå till – en del får vänta ett, två,
            tre eller kanske fler år innan de får komma in på arbetsmarknaden.
            De har inte arbetskamrater och känner inte att de hör till en
            arbetsgemenskap. De har heller inte en egen lön.
          </note>
          <note>
            Men arbetslöshet och särskilt långtidsarbetslöshet kostar också
            väldigt stora pengar. Om arbetslösheten i Sverige bara hade utvecklats
            som snittet i EU sedan Stefan Löfven blev statsminister hade de
            offentliga finanserna varit stärkta med 42 miljarder per år, fru
            talman. 42 miljarder är så mycket pengar att det kanske är svårt
            att sätta det i relation till något. Låt mig bara ge ett exempel
            på vad 42 miljarder räcker till: 88 000 undersköterskor eller
            drygt 70 000 grundskollärare.
          </note>
          <note>
            Arbetslösheten kostar. Den har ett mänskligt pris, men det är
            också en kostnad för samhället i stort.
          </note>
          <note>
            Den höga arbetslösheten leder också till sämre pensioner. Den
            riskerar att omöjliggöra integration för den som fastnar i livslångt
            utanförskap och som har invandrat till Sverige, och det skapar
            barnfattigdom. Det är klart att detta i sin tur medför hopplöshet
            och frustration, som ibland ligger till grund för de kriminella
            gängens rekrytering.
          </note>
          <note>
            Fru talman! Att pressa tillbaka arbetslösheten är avgörande för
            Sveriges framtid av många skäl.
          </note>
          <note>
            Då kan man ställa sig frågan: Vad gör regeringen åt detta i den
            här vårbudgeten? Inte särskilt mycket. Man gör mer av samma sak.
            Det man har gjort sedan 2014 fortsätter man med. Men då kan jag
            bara konstatera att det är det som har lett oss till en av EU:s
            högsta arbetslöshetsnivåer. Vi kommer alltså inte att bli hjälpta
            av att fortsätta på precis samma sätt som vi alltid har gjort.
          </note>
          <note>
            Om man monterar ned arbetslinjen kommer arbetslösheten inte att
            sjunka. Och den här regeringen har monterat ned arbetslinjen.
            Det har man gjort så till den grad att varannan invandrad person
            i arbetsför ålder nu inte kan försörja sig själv – varannan person.
            Det är 675 000 människor i arbetsför ålder som lever i Sverige
            och som inte försörjer sig själva.
          </note>
          <note>
            Det behöver naturligtvis inte vara så här, fru talman. Jag har
            gott hopp om att det går att vända den utvecklingen. Men det krävs
            en helt annan politik, och det krävs politiker som förstår att
            det inte är fler skatter som är lösningen. Lösningen är att fler
            betalar skatt och lämnar bidrag och ersättningar för jobb. Bidragslinjen
            måste bytas ut mot arbetslinjen.
          </note>
          <note>
            I den vårbudget, fru talman, som vi moderater presenterar har
            vi ett särskilt fokus på långtidsarbetslösheten. Vi presenterar
            tre åtgärder som är delar av det vi kan se skulle kunna halvera
            långtidsarbetslösheten på tre år. Det är som sagt tre delar.
          </note>
          <note>
            Den första handlar om att öka drivkrafterna för arbete. Det handlar
            om en jobbpremie som gör att man får behålla betydligt mer av
            sin lön när man går från arbetslöshet till jobb. Men det är också
            ett bidragstak. För de familjer där det inte lönar sig att ta
            ett jobb finns det ett tak för hur höga bidragen kan bli.
          </note>
          <note>
            Den andra delen handlar om att underlätta för arbetsgivare att
            anställa en person som har stått utanför länge. Vi vill sänka
            kostnaderna rejält för de arbetsgivare som anställer en långtidsarbetslös
            person. Det kallas ny ­ startsjobb. Det har prövats förut. Det
            är ett av de mest effektiva sätten att få människor som står utanför
            tillbaka i arbete.
          </note>
          <note>
            Den tredje delen handlar om Arbetsförmedlingen. Arbetsförmedlingen
            måste jobba aktivt med människor som har stått utanför länge.
            Det gör man dessvärre inte i dag. Människor måste få en chans
            till en praktikplats. Det är ett effektivt sätt för människor
            att visa vad de går för. De tappar då inte känslan för arbetsmarknaden,
            och de får visa sina kunskaper på ett jobb.
          </note>
          <note>
            Denna regering, tillsammans med januaripartierna, har redan före
            pandemin sett till att praktikplatserna bara blir färre och färre.
          </note>
          <note>
            Men vi har dessa förslag, fru talman, och vi är övertygade om
            att detta skulle pressa ned långtidsarbetslösheten och till och
            med halvera den.
          </note>
          <note>
            Låt mig nämna en grupp långtidsarbetslösa som jag är särskilt
            oroad över. Det är de personer som är över 55 år. Här finns det
            inga särskilda insatser från regeringen. Men problemet är större
            än så. Problemet är att vi i Sverige har en ålderism som är helt
            horribel. Den måste vi hjälpas åt att motarbeta. Efter att man
            fyllt 40 minskar sannolikheten att man blir kallad till en intervju.
            Det är helt galet. Då måste politiken se till att den som är 55
            år och långtidsarbetslös får extra stöd och hjälp att komma tillbaka.
            Det har vi förslag om i vår budget. Men ålderismen måste bekämpas
            på alla sätt, av oss gemensamt och av oss i politiken.
          </note>
          <note>
            Fru talman! Jag läste en intervju med finansministern i förra
            veckan. Hon porträtterades i ett rökmoln och berättade att hon
            vill jaga de gängkriminella i deras drömmar om nätterna. Det är
            väl bra, men ärligt talat: Jag vet inte hur rädda de kommer att
            bli. Jag tycker att det hade varit mycket bättre om Socialdemokraterna
            och Miljöpartiet hade röstat ja till Moderaternas förslag om att
            polisen ska få lyssna preventivt på de gängkriminella – så är
            det i andra länder. Sverige kan inte förlita sig på att FBI eller
            mardrömmar om finansministern kommer att stoppa de svenska gängen.
          </note>
          <note>
            I vår budget aviserar vi också att vi kommer att avsätta 400
            miljoner per år för att förstärka polisens tekniska förmåga att
            bekämpa denna typ av gängkriminalitet. De måste helt enkelt få
            göra som FBI och som polisen i Frankrike så att ännu fler kan
            sättas i finkan.
          </note>
          <note>
            Fru talman! Det är val nästa år, och vi ser en tydlig skiljelinje
            mellan partierna. Medan finansministern vill beskatta hårt arbetande
            människor och småsparare för att hon inte klarar av sin uppgift
            går vi åt ett helt annat håll. Jag skulle vilja ge finansministern,
            partierna i regeringen och också samarbetspartierna några goda
            råd.
          </note>
          <note>
            Om vi ens ska diskutera höjda skatter, och det kan man behöva
            göra ibland, måste man först och främst göra tre saker.
          </note>
          <note>
            För det första: Pressa tillbaka arbetslösheten! Där finns väldigt
            stora pengar som kan gå till välfärd, till polis och till försvar.
          </note>
          <note>
            För det andra: Se till att våga prioritera bland statens utgifter!
            Jag har en hel lista med sådant som man faktiskt kan minska på
            som jag gärna diskuterar med finansministern och andra.
          </note>
          <note>
            För det tredje: Stoppa de kriminellas uttag från välfärdssystemen!
            Det finns så mycket att göra. Att regeringen exempelvis ännu inte
            har sett till att ha en paragraf i lagstiftningen om korttidspermittering
            som bestraffar den som verkligen fuskar med permitteringsstöd
            är helt obegripligt för mig. Miljarder ska inte gå till kriminella.
          </note>
          <note>
            Slutligen, fru talman, vill jag säga att pandemin inte är över.
            Den pågår fortfarande även om solen nu skiner här i Stockholm,
            vaccinet rullas ut och allt fler vaccineras. Det ger oss hopp.
            Men pandemin är inte över. Just nu kämpar människor för sitt liv.
            Just nu jobbar många människor i sjukvården och äldreomsorgen
            med att hjälpa människor som är sjuka.
          </note>
          <note>
            Vi ska hålla i och hålla ut för deras skull och för allas skull,
            för att vi någon gång ska kunna komma tillbaka till någonting
            mer normalt.
          </note>
          <note>
            Fru talman! Det är också glädjande att så många svenska företag
            går bra nu. Det är en stark kraft och global efterfrågan som gör
            att många industriföretag går som tåget. Men fortfarande kämpar
            många mindre företag i exempelvis hotell- och restaurangnäringen,
            och vi moderater kommer inte att ge oss förrän pandemin är över.
            Vi kommer att hålla i och hålla ut även för att rädda jobb och
            företag som har det tufft i pandemin.
          </note>
          <note>
            Vi släpper helt enkelt inte taget, och jag tycker till exempel
            att det är helt orimligt med den budget som regeringen och samarbetspartierna
            lade fram bara häromdagen. När vi ska förlänga stöden, som vi
            är väldigt överens om, säger man att det ska gälla från den 1
            juli , men företagen kan inte börja söka förrän den 1 november.
            Det är ett orimligt hanterande, och det tänker vi göra allt vad
            vi kan för att förändra.
          </note>
          <note>
            Man kanske inte säga ”avslutningsvis” två gånger, fru talman,
            men jag gör det ändå. Jag vill rikta mig till finansutskottets
            alla ledamöter, till kansliet, till talmannen och de vice talmännen,
            till talmanspresidiet och också till finansministern. Det här
            har varit ett mycket intensivt och speciellt år för många av oss.
            Jag önskar er en trevlig sommar, och jag vill verkligen skicka
            med och hoppas att ni alla ska få några riktigt sköna dagar för
            återhämtning. Det kommer att behövas.
          </note>
          <note>
            Tack för gott samarbete! Jag tycker också att riksdagen och regeringen
            tillsammans under det här året många gånger har visat sig från
            sin allra bästa sida. Vi har jobbat tillsammans och vi har jobbat
            snabbt för att få till så bra stöd som möjligt. Det är gott och
            bra.
          </note>
          <note>
            Anf. 2 OSCAR SJÖSTEDT (SD):
          </note>
          <note>
            Fru talman! Vi börjar ana ljuset i tunneln. Vaccinationerna är
            på gång. Dödstalen faller. När jag för någon vecka sedan träffade
            organisationen Företagarna var stämningen fortsatt ganska allvarsam
            och bekymrad men ändock med inslag av optimism.
          </note>
          <note>
            Faktum är att en hel del av deras 60 000 företagsmedlemmar ser
            behov av att nyanställa inom en överskådlig framtid, och faktum
            är att det är just småföretagarna, givetvis tillsammans med andra,
            som kommer att driva återhämtningen. Det är inte primärt vi som
            jobbar i det här huset, utan det är de där ute.
          </note>
          <note>
            I just det läget, precis när vi börjar skönja ljuset i tunneln,
            presenterar Socialdemokraterna världshistoriens skattechock för
            just småföretagarna genom att ge sig på 3:12-regelverket.
          </note>
          <note>
            För det första är det dålig politik rakt av. En företagare måste
            först och främst lyckas skapa lönsamhet i sitt bolag, det vill
            säga ha vinst. Lyckas man med det betalar man först skatt på den
            vinsten. Sedan har man möjlighet att ta en liten del av den vinsten
            i utdelning. Gör man det betalar man skatt även på den utdelningen.
          </note>
          <note>
            Småföretagarna är inte på något sätt ett priviligierat skattefrälse.
            I grund och botten är det vanlig arbetarklass vi pratar om. Tar
            man bort möj ­ ligheterna att tjäna pengar, som Socialdemokraterna
            vill, varför i hela friden ska man då över huvud taget starta
            ett företag?
          </note>
          <note>
            Nu är det inte bara företagarna som har en skattechock att vänta
            om finansministern får som hon vill. Även pensionsspararna har
            all anledning att oroa sig. Har man jobbat ett helt yrkesliv i
            ett helt vanligt yrke till en vanlig genomsnittlig lön, med kollektivavtal
            och tjänstepensionsavsättning, kommer det ju att ligga en ganska
            ordentlig slant där efter sisådär 40–45 år i yrkeslivet, det vill
            säga lagom till att man ska gå i pension.
          </note>
          <note>
            Det är klart att 1 miljon kronor låter väldigt mycket. Då är
            man ju mil ­ jonär, och då ska man betala Socialdemokraternas
            miljonärsskatt. Men om man betänker att den här miljonen ska räcka
            i tio, tjugo eller trettio år och kanske ännu längre, alltså från
            det ögonblick man faktiskt går i pension till det att man slutligen
            kastar in handduken och vandrar för evigt över Bi ­ frost, är
            det inte riktigt lika mycket pengar längre.
          </note>
          <note>
            Samma sak gäller givetvis för alla dem som pensionssparar inom
            ramen för ett investeringssparkonto. Går man till jobbet varje
            dag och betalar skatt på sin lön och sedan sparar undan en liten
            del av den redan beskattade lönen, ja, då ligger det en hyfsad
            slant där efter 40 år på arbetsmarknaden med ränta-på-ränta-effekt.
            Det är egentligen alldeles förträffligt att människor tar ansvar
            för sin egen situation på det sättet – vilket man gör eftersom
            man inte litar på det pensionssystem som Socialdemokraterna är
            ansvariga för. Detta ska givetvis uppmuntras, inte förhindras
            med världshistoriens skattesmäll.
          </note>
          <note>
            Är man genuint orolig för inkomstklyftor ska man börja i den
            andra änden. Då ska man börja adressera det faktum att vi har
            675 000 utrikes födda människor i Sverige som inte klarar av att
            försörja sig själva, än mindre någon annan. Då ska man inte ge
            sig på vanligt hederligt folk som går till jobbet varje dag, betalar
            skatt på sin lön och sparar undan en liten del av den redan beskattade
            lönen.
          </note>
          <note>
            Det är alltså en synnerligen ansvarslös migrationspolitik, både
            av den här och av tidigare regeringar, som driver på inkomstklyftorna.
            Den största klyftan är givetvis mellan dem som kan försörja sig
            själva och dem som inte kan det, mellan dem som har ett jobb att
            gå till och dem som inte har det.
          </note>
          <note>
            Låt oss adressera problemet med arbetslösheten i stället! Det
            är ju ett reellt problem. Att folk sparar till sin egen pension
            är inte ett problem utan tvärtom någonting positivt.
          </note>
          <note>
            Fru talman! Statsbudgeten har inte bara en intäktssida med skatter,
            avgifter och liknande. Den har faktiskt en utgiftssida också.
            Är man då orolig för att man inte har råd med de saker man vill
            göra kan man faktiskt prioritera även inom utgiftssidan. Den här
            regeringen har skickat 150 miljarder svenska kronor av skattebetalarnas
            pengar i bidrag, rakt ned i ett svart hål till Bryssel och EU.
            Man får ganska många undersköterskor, lärare och poliser för 150
            miljarder kronor.
          </note>
          <note>
            Man skickar 50 miljarder kronor i internationellt bistånd till
            länder på andra sidan jordklotet – varje år. Man ger amnesti,
            och därmed i förlängningen även bidrag, till vuxna afghanska män
            utan asylskäl och utan rimliga skäl till uppehållstillstånd i
            Sverige.
          </note>
          <note>
            Är man orolig över de behov vi har på hemmaplan, i svensk välfärd
            och i svenskt rättsväsen, ja, då kan man faktiskt börja prioritera
            just dessa behov något högre. Bara en halvering av biståndet,
            som vi i Sverigedemo ­ kraterna föreslår i vårt budgetalternativ,
            hade frigjort ganska stora resurser till kommuner och regioner,
            till äldreomsorg och sjukvård och till polisen och rättsväsendet.
          </note>
          <note>
            I Socialdemokraternas värld är det dock enklare att springa med
            blås ­ lampa och jaga vanliga hederliga löntagare bara för att
            de har varit flitiga och disciplinerade och sparat pengar för
            att trygga sin egen framtid och sin egen pension. Att ni inte
            skäms!
          </note>
          <note>
            Fru talman! Den period vi har befunnit oss i har också understrukit
            behovet av en långsiktig och hållbar finansiering av kommuner
            och regio ­ ner. Det faktum att staten har tagit en stor del av
            de extraordinära corona ­ relaterade kostnaderna som har uppkommit
            är givetvis bra. Vi har i finansutskottet fattat beslut om ett
            flertal ändringsbudgetar som syftar till att förstärka kommunsektorn.
            Det är bra.
          </note>
          <note>
            Men det behövs dock mer än bara tillfälliga förstärkningar. Det
            behövs permanenta förstärkningar. Behöver man mer personal i någon
            kommun? Det går inte riktigt att lösa med tillfälliga pengar.
            Behöver man långsiktiga investeringar är även det svårt att lösa
            med tillfälliga pengar.
          </note>
          <note>
            I Sverigedemokraternas budgetalternativ förstärker vi kommunernas
            och regionernas finansiella ställning långsiktigt och inte bara
            för resten av året. Det handlar om regelrätta tillskott från staten
            och om breddningar, inte höjningar, av skattebasen. Det i sin
            tur borgar givetvis för bättre arbetsvillkor i den offentliga
            sektorn och fler arbetskollegor för de anställda i den offentliga
            sektorn, vilket i sin tur borgar för en starkare välfärd. Det
            gör vi genom att skära ned på utgifter som är mindre prioriterade,
            det vill säga genom att prioritera annorlunda, inte genom att
            höja skatterna.
          </note>
          <note>
            Fru talman! Vi fick i dagarna, eller i alla fall häromveckan,
            ta del av en tämligen spektakulär och glädjande internationell
            brottsbekämpande in ­ sats. Amerikanska FBI ledde en avancerad,
            målmedveten operation med hundratals gripanden i den organiserade
            brottsligheten. Det är oerhört glädjande. Något som var mer häpnadsväckande
            var den oproportionerligt stora andelen gripna svenska medborgare
            i denna internationella opera ­ tion. Nästan en femtedel, 155
            personer, greps i just Sverige av alla länder. Det är ingen åtråvärd
            sits att behöva förlita sig på utländska polismyndig ­ heter för
            att reda upp det kaos man själv har skapat. Vad gör alla dessa
            människor här? Hur och varför har de kommit till Sverige? Svaret
            är det som i princip alla, de flesta förutom regeringen, förstår,
            nämligen att det är på grund av en ansvarslös invandringspolitik
            och en slapphänt kriminal ­ politik.
          </note>
          <note>
            Vad händer i kölvattnet av detta, i ett läge där kriminalvården
            inte bara är fullbelagd utan är mer än fullbelagd med över 100
            procents beläggning? Vad händer nu? Nu är det tid för massiva
            satsningar, investeringar och utbyggnad av samtliga delar av rättsväsendet
            – inte minst kriminalvården – så att vi kan låsa in människorna
            under en lång tid framöver.
          </note>
          <note>
            Fru talman! Det finns helt uppenbart oerhört stora problem som
            behöver lösas i Sverige. De är stora men inte olösliga. Lika uppenbart
            är att det behövs en ny regering med andra prioriteringar för
            att lösa problemen.
          </note>
          <note>
            Fru talman! Jag yrkar bifall till reservation 2. Jag vill också
            passa på att önska alla här inne i kammaren och eventuella tittare
            en trevlig sommar.
          </note>
          <note>
            Anf. 3 ULLA ANDERSSON (V):
          </note>
          <note>
            Fru talman! Sänkta skatter för de mest välbeställda. En krispolitik
            som gynnar de rikaste. Ökad otrygghet på arbetsmarknaden. Privatiseringar
            och nu införande av marknadshyror. Högerpolitiken levererar och
            skadar samhällsutvecklingen. Avsändare är Socialdemokraterna.
          </note>
          <note>
            Socialdemokrater som gick till val på att vara emot marknadshyror
            går nu i första ledet för att införa dem. De går mot sina egna
            väljare. I en frågeställning om man vill införa fri hyressättning,
            som det så vackert heter, svarar 8 procent av Socialdemokraternas
            väljare att de kan tänka sig det. Hade man ställt en fråga om
            de vill införa marknadshyror hade man nog inte ens fått ihop den
            lilla skaran. Man bedriver helt enkelt en politik som är till
            skada för oss alla. Vi vill ju att våra barn ska kunna flytta
            hemifrån. Vi vill att pensionärer ska ha råd att bo. Vi vill att
            människor ska ha pengar kvar i plånboken när hyran är betald.
            Det vill tydligen inte Socialdemokraterna, inte heller Centerpartiet,
            Liberalerna eller Miljöpartiet.
          </note>
          <note>
            Men det går att bygga ett robust samhälle som klarar en kris,
            som ga ­ ranterar ekonomisk trygghet vid sjukdom och arbetslöshet,
            med en väl ­ fungerande sjukvård och äldreomsorg, en skola som
            gör att alla barn kan få fullständiga betyg, med trygga löntagare
            och en ekonomisk politik för full sysselsättning. Det behövs stora,
            nödvändiga investeringar i klimat ­ omställning och jobb som faktiskt
            bygger bort bostadsbristen med bostä ­ der som folk har råd att
            bo i.
          </note>
          <note>
            Pandemin har på ett tydligt sätt blottlagt bristerna och strukturfelen
            i svensk ekonomi. Även om Sverige säkert har klarat pandemin bättre
            än många andra länder finns stora systemfel. De nyliberala experimenten
            som man har hållit på med de senaste decennierna har lett fel.
            Låt mig på ett enkelt sätt förklara nyliberalismen.
          </note>
          <note>
            Vi har också sett inom andra områden som har privatiserat att
            priser har stigit skyhögt och att investeringar har uteblivit.
            Det är bara att kolla på Bilprovningen, Arbetsförmedlingen, elnäten,
            apoteken och så vidare. Det här kan komma som en överraskning
            för Centern, men behov och problem vi har gemensamt i samhället
            löser vi bättre gemensamt. Privata bolags mål är inte samhällsnytta
            eller att lösa landsbygdens problem , utan det är att ge vinst
            åt ägarna.
          </note>
          <note>
            De nyliberala dogmerna som har styrt borde ha begravts för länge
            sedan och en ny era med politik som har människors bästa för ögonen
            införts i stället. Det är inte invandrarnas fel att Sverige har
            haft en nyliberal politik som har urholkat våra trygghetssystem,
            underfinansierat välfärden, lämnat folket i sticket och minskat
            samhällets styrka. Den ekonomiska politiken har fört oss hit.
          </note>
          <note>
            Sverigedemokraterna gillar i stället att slå nedåt. Här har man
            stått i talarstolen och ondgjort sig över diskussioner om att
            höja skatten på IS-kontot för dem som har mest pengar på kontona.
            Jag ska ge några exempel.
          </note>
          <note>
            De 300 personer som har mest pengar på ISK beräknas få en skatterabatt
            på 15 miljoner i år. Den procent som har mest pengar på kontot
            beräknas få en skatterabatt på 1 miljon. De 10 procent som har
            mest pengar på kontot beräknas få en skatterabatt på 200 000 i
            år.
          </note>
          <note>
            Sedan ISK infördes har 150 miljarder uteblivit i statens budget.
            Det är vad detta handlar om. Man kan slå nedåt på människor som
            har flytt för si tt liv eller av andra anledningar har sökt sig
            hit för att få ett bättre liv för sina barn. Men de facto har
            det förts en politik som har gynnat de rikaste i samhället. Det
            vore fint och klädsamt om man kunde erkänna det. Men det är väl
            trevligare att slå nedåt, så blir man bättre själv.
          </note>
          <note>
            Vi vill i stället se en långsiktig och stabil finansiering av
            välfärden där nedskärningarnas tidevarv är förbi. I dag fortsätter
            nedskärningarna oförtrutet, och det får konsekvenser för oss alla.
            Samtidigt som nedskärningarna pågår plockas enorma privata vinster
            ur den skattefinansierade välfärden – och en del bonusar också.
            Det har vi tydligen råd med. För högern går kapitalets intressen
            före folkets väl och ve.
          </note>
          <note>
            Men det går att göra annorlunda. Låt oss i stället se till att
            statsbidragen till vård, skola och omsorg höjs kraftigt och långsiktigt!
            Låt oss införa ett investeringsstöd så att det byggs tillräckligt
            med äldreboenden, skolor och förskolor i lokaler som visar hur
            viktiga de här verksamheterna är för oss människor! De ska skina
            och glittra och vara anpassade efter behoven och den senaste forskningen.
            De ska vara energieffektiva och miljövänliga.
          </note>
          <note>
            De anställdas arbetsvillkor och löner förbättras inte genom applåder
            utan genom att vi ser till att det finns pengar.
          </note>
          <note>
            Det ska finnas tid för vartenda barn i förskola och skola, för
            de gamlas behov av omtanke och omsorg och för de sjukas vård och
            rehabilitering. Fortsatta skattesänkningar omöjliggör det.
          </note>
          <note>
            Sverige behöver nu ta krafttag mot arbetslösheten. Den är ett
            enormt slöseri med folks vilja att bidra och deras kompetens och
            kunnande, och den är direkt dålig för samhällsekonomin och demokratin.
          </note>
          <note>
            Därför föreslår Vänsterpartiet stora investeringar i jobb och
            klimat ­ omställning. Vi menar att det finanspolitiska ramverket
            behöver komplet ­ teras med sysselsättningsplaner med medelfristiga
            mål för sysselsättning och minskad arbetslöshet. Den ekonomiska
            politiken måste styras bort från arbetslösheten.
          </note>
          <note>
            Vi föreslår därför redan i år en rad åtgärder som är viktiga
            och lätta att få igång såsom tidigareläggning av stora järnvägsinvesteringar
            och ökat järnvägsunderhåll av till exempel Inlandsbanan, en kraftfull
            bredbandsutbyggnad på landsbygden och stöd till mindre företag
            för vidareutveckling av produkter. En såg kanske vill börja göra
            limträbalkar eller takstolar, och ett annat företag kanske vill
            börja utveckla isolering. Vi satsar på fler elbussar och ett stöd
            till den hårt drabbade taxibranschen så att de seriösa åkarna
            blir kvar. Vi föreslår också ett stöd för utvecklad handel i små
            landsbygdskommuner. Det här skulle rädda jobb, ge jobb och bidra
            till en bättre samhällsutveckling.
          </note>
          <note>
            Fru talman! Låt oss bygga ett jämlikt samhälle! De som gynnats
            de senaste decennierna ska nu få betala tillbaka till välfärden,
            också så att barn och unga kan få avgiftsfria aktiviteter året
            ut. Inte ett barn ska behöva avstå dans eller fotboll, scouter
            eller musik för att föräldrarna inte har råd.
          </note>
          <note>
            Barnfamiljer med tre barn eller fler tycker vi ska få extra utbetalning
            av flerbarnstillägget, då många har fått det extra svårt under
            pandemin.
          </note>
          <note>
            Vi föreslår en extra utbetalning på 1 000 kronor för dem som
            har lägst pension, dem med sjukersättning och långtidsarbetslösa.
            Våra trygghetssystem har urholkats, och människor fattiggörs.
            Därför föreslår vi en extra utbetalning i år.
          </note>
          <note>
            Vi föreslår självklart också förstärkningar i trygghetssystemen,
            för det är skamligt att vi låter människor, kroniskt sjuka eller
            funktionsnedsatta, fattiggöras och leva i fattigdom.
          </note>
          <note>
            Vi vill införa en fond för att undvika vräkningar och höja investeringsstöden
            så att fler hyresrätter med rimliga hyror kan byggas, för vi behöver
            bygga bort bostadsbrist och trångboddhet.
          </note>
          <note>
            Och vet ni? Jag kan lova er att varken trångboddhet, bostadsbrist,
            segregation eller barnfattigdom löses genom införandet av marknadshyror.
            Det blir i stället en giftcocktail utan like. Denna politiska
            vurm för att försämra för vanligt folk är svårbegriplig. Att chockhöja
            folks hyror har blivit så viktigt att man är beredd att skapa
            regeringskris.
          </note>
          <note>
            Fru talman! Det går att göra annorlunda. Det går att bygga ett
            samhälle som står starkt inför framtiden. Ett jämlikt samhälle
            som ger människor möjligheter att utvecklas, bidra och få trygghet
            och därmed frihet. Ett samhälle där den ekonomiska politiken är
            inriktad på full sysselsättning och den nödvändiga klimatomställningen.
            Ett samhälle där skattepolitiken verkligen omfördelar från höginkomsttagare
            till låginkomsttagare och där förmögna får betala den utbyggda
            välfärd som behövs och bidra till gemensamma välbehövliga investeringar
            i stället för att köpa ytterligare en bungalow i solen eller en
            lyxbåt eller två. Ett samhälle som sätter vårt gemensamma bästa
            i första rummet, inte det privilegierade fåtalets. Det samhället
            vill vi bygga. Det är vänsterpolitik, det!
          </note>
          <note>
            Jag brukar glömma det, men jag ska också önska er allihop en
            trevlig sommar. Jag hoppas att ni får vila, håller er friska och
            får umgås med nära och kära. Det finns en viss längtan efter det,
            om jag säger så.
          </note>
          <note>
            Anf. 4 JAKOB FORSSMED (KD):
          </note>
          <note>
            Fru talman! Jag vill börja med att yrka bifall till Kristdemokraternas
            reservation, som har nummer 4.
          </note>
          <note>
            Vi står här i dag i en brytningstid, där vi har förvissningar
            eller förhoppningar om att vi är på väg ut ur den värsta delen
            av pandemin. Men samhällsproblemen har ju inte tagit paus under
            den tid då mycket av vår uppmärksamhet har fått ägnas åt pandemin,
            utan de strukturella samhällsproblem som vi såg före pandemin
            har i vissa fall fördjupats under den här tiden. Jag tänker på
            långtidsarbetslösheten. Jag tänker på otryggheten. Jag tänker
            på situationen inom äldreomsorgen, och jag tänker inte minst på
            sjukvården.
          </note>
          <note>
            Långtidsarbetslösheten riskerar att bli en utdragen och lågintensiv
            kris som kan följa oss under många år om vi inte vidtar mycket
            kraftfulla åtgärder nu. Problemet är att långtidsarbetslösheten
            tilläts växa i en högkonjunktur. Både antalet och andelen personer
            i utsatt ställning på arbetsmarknaden steg och var mycket högt
            redan innan vi trädde in i pandemin med dess ekonomiska problem.
          </note>
          <note>
            Vi vet att långtidsarbetslöshet för med sig sociala problem.
            Det för med sig mycket stora hälsoproblem. Det för med sig ensamhet
            och isolering när man inte längre får känna gemenskapen runt kaffemaskinen,
            gemenskapen i att träffa sina arbetskamrater och klaga lite på
            kaffet.
          </note>
          <note>
            Det här är ett mycket stort och växande bekymmer för Sverige.
            Problemet är att det inte fanns en politik för att mota de här
            problemen före pandemin, och nu har problemen förvärrats.
          </note>
          <note>
            Jag vill påstå att de har förvärrats också av regeringens politik.
            Vi har haft en krispolitik i landet som delvis har varit bra.
            Vi har haft ett gott samarbete, framför allt i början av pandemin.
            Men vi har också från riksdagens sida behövt släpa regeringen
            till ett antal insatser för företag som därför har kommit senare
            och i mindre omfattning än de borde.
          </note>
          <note>
            På en punkt finns det skäl att rikta mycket stark kritik mot
            regeringen, och den handlar om hur man har utformat permitteringsstödet.
          </note>
          <note>
            Jag har tagit upp många gånger här i riksdagens kammare att de
            tillfälligt anställda – vikarier, provanställda, timanställda
            – inte har haft samma skydd i pandemin som tillsvidareanställda.
            Detta trots att internationell kriserfarenhet visar att permitteringssystem
            ska utformas så att också tillfälligt anställda omfattas. Det
            visar erfarenheterna från finanskrisen. De länder som inte hade
            det så före den krisen har gjort så efter den krisen och nu, för
            man såg att personerna med sämre skydd på arbetsmarknaden redan
            i utgångsläget drabbades hårt i pandemin.
          </note>
          <note>
            Det är inte bara jag som säger detta. Vi har nyss fått utvärderingen
            från Finanspolitiska rådet av regeringens finanspolitik, och där
            konstaterar rådet att det faktum att det är ett lägre antal arbetslösa
            i tillverkningsindustrin och hotell- och restaurangbranschen inte
            bara beror på krisens varierande effekter på efterfrågan i de
            här branscherna. Finanspolitiska rådet konstaterar också att en
            av regeringens krisåtgärder, stödet för korttidsarbete och korttidspermittering,
            i princip inte omfattat tillfälligt och tidsbegränsat anställda
            och att det sannolikt har inneburit att personer inom hotell-
            och restaurangbranschen förlorat sina arbeten i högre grad än
            vad som skulle ha varit nödvändigt.
          </note>
          <note>
            Vi hörde på Ekot i dag hur socialbidragsansökningarna, ansökningarna
            om ekonomiskt bistånd, nu ökar. En grupp där de ökar är personer
            som har haft tidsbegränsade anställningar som de nu har blivit
            av med. Finanspolitiska rådet konstaterar detta.
          </note>
          <note>
            Nu behövs en helt ny politik för att bekämpa långtidsarbetslösheten.
            Tyvärr fanns i regeringens vårproposition inte ett enda nytt grepp
            för att komma till rätta med dessa problem. Man tycks väldigt
            mycket sätta sitt hopp till en reform som remissinstanser och
            även finansministern har dömt ut, nämligen sänkt arbetsgivaravgift
            för unga. Men det behövs helt andra insatser nu.
          </note>
          <note>
            Vi föreslår en kraftig förstärkning av nystartsjobben. Detta
            har gjorts tidigare med mycket goda resultat. Det gör att fler
            får chansen att komma in på arbetsmarknaden och att fler arbetsgivare
            får så pass låga kostnader att de är beredda att anställa personer
            som har stått långt från arbetsmarknaden under lång tid. Detta
            behöver ske nu.
          </note>
          <note>
            Vi vill se ett förstärkt handledarstöd så att fler företag ska
            känna att det är möjligt för dem att anställa fler personer i
            detta läge. Vi vill ha fler praktikplatser. Men vi vill också
            se till att vi bereder plats för fler på den svenska arbetsmarknaden
            genom en stor satsning på arbetsintegrerande sociala företag som
            kan ge möjligheter just för personer som under lång tid har stått
            utanför arbetsmarknaden.
          </note>
          <note>
            Samtidigt vill vi öka drivkrafterna in i arbete genom att den
            som har stått utanför under lång tid ska få ett dubbelt jobbskatteavdrag
            på låga inkomster när man går tillbaka in i arbete. Detta vet
            vi kan bidra till att fler jobb växer fram – det har vi sett internationellt.
            Det blir ett slags jobbpremie för den som går från bidragsförsörjning
            in i arbete, vilket blir en stark drivkraft och också gör att
            fler jobb blir möjliga att ta.
          </note>
          <note>
            Fru talman! Vi behöver också mycket stora reformer inom rättsväsendet.
            Med Kristdemokraternas politik hade rättsväsendet haft 2,2 miljarder
            mer att röra sig med under det här året.
          </note>
          <note>
            Men det är inte bara mer resurser som krävs, utan det krävs också
            mer verktyg. Vi har sett att det kan spela stor roll vilka verktyg
            polisen har. Den senaste tidens mycket framgångsrika insatser
            har ju byggt på verktyg som den svenska polisen inte har tillgång
            till. Det måste de naturligtvis få.
          </note>
          <note>
            Vi behöver se till att fler polisstationer öppnar och att fler
            domstolar kan öppna runt om i Sverige så att rättsväsendets närvaro
            också rent fysiskt manifesteras på ett tydligare sätt för att
            kunna pressa tillbaka brottsligheten.
          </note>
          <note>
            De förebyggande insatserna är otroligt viktiga. Det handlar om
            samarbete mellan polis, skola och socialtjänst men också naturligtvis
            om familjens och civilsamhällets viktiga roll för att skänka trygghet,
            sätta ramar och gränser och ge kärlek under unga personers uppväxt.
            Detta är mycket viktigt.
          </note>
          <note>
            Men det är också en väldigt viktig brottsförebyggande insats
            att se till att risken är hög att faktiskt åka fast om man begår
            brott. Det krävs fler poliser och fler nya verktyg för att detta
            ska vara möjligt.
          </note>
          <note>
            Vi behöver förändra äldreomsorgen. Vi behöver se till att höja
            den medicinska kompetensen och öka personalkontinuiteten så att
            den äldre möter betydligt färre i äldreomsorgen än vad som är
            fallet i dag och man får chansen att bygga de relationer som också
            skapar kvaliteten i äldreomsorgen. Vi behöver se till att man
            får tillgång till läkare och sjuksköterskor när man behöver det.
            Och vi behöver se till att arbetsvillkoren för äldreomsorgens
            personal, som så länge har varit satta på undantag, förbättras
            så att de ofrivilliga delade turerna, som gör livet svårare att
            leva för många i vårt land som jobbar inom äldreomsorgen, försvinner.
          </note>
          <note>
            Fru talman! Över till sjukvården. Vi såg fördubblade vårdköer
            före pandemin, och vi vet att väldigt många patienter som ett
            resultat av pandemins oerhörda påfrestningar på sjukvården har
            behövt köställas, som det heter. Det betyder att vi har en stor
            vårdskuld som vi behöver hantera, och vi behöver använda alla
            vårdens tillgängliga resurser för att göra detta möjligt.
          </note>
          <note>
            Vi föreslår därför en nationell vårdförmedling och att staten
            redan nu tar ett tydligare grepp för att upphandla all tillgänglig
            vård som finns i Sverige och sedan kunna matcha mot de vårdbehövande,
            så att vi på bästa sätt kan arbeta aktivt med att minska den mycket
            stora vårdskulden, som leder till smärta och sjukskrivningar och
            till att företag inte kan få tillbaka sin nyckelpersonal och så
            vidare.
          </note>
          <note>
            På sikt behöver vi se över systemet med 21 olika fristående regioner,
            som var och en ska klara vårdens samtliga förmågor. Det är inte
            den väg vi bör gå om vi ska klara sjukvårdens utmaningar, fru
            talman.
          </note>
          <note>
            Vi behöver också göra ytterligare förstärkningar av primärvården,
            som vi föreslår i vår vårmotion.
          </note>
          <note>
            Fru talman! Vi behöver också orka lyfta blicken. Vi har en situation
            i vår omvärld där fattigdomen riskerar att öka kraftigt i spåren
            av pandemin och där fler barn som en följd av detta riskerar att
            bli bortgifta. När skolorna har stängts har många barn också blivit
            utan sitt enda mål mat om dagen i länder där det inte finns skyddsnät
            eller räddningspaket på samma sätt som i vårt land. Och vi har
            en situation där vaccinförsörjningen går alltför långsamt ut till
            dessa delar av världen.
          </note>
          <note>
            Vi behöver från svensk sida göra stora insatser för att klara
            detta. Och det är klart att det är hoppfullt när man också ser
            ledare för den demokratiska världen samlas och samtala och försöka
            hitta lösningar på denna typ av problem.
          </note>
          <note>
            Fru talman! Vi behöver också nu när vi går ut ur ett krisläge
            i pandemin fundera på vad det kan bli för kvardröjande effekter
            i vårt land, när människor som har tappat sina gemenskaper behöver
            kunna hitta tillbaka till dem. Hur kan vi gemensamt och på bästa
            sätt se till att det finns så många utsträckta armar som möjligt
            från oss som medmänniskor men också från ett varmt och levande
            civilsamhälle, som har haft det så tufft under pandemin, så att
            man orkar, kan och vill fortsätta med allt sitt viktiga arbete
            för att skänka gemenskap och en hjälpande hand till dem som befinner
            sig i utsatta situationer? Här ser jag stora behov och stora utmaningar
            för oss i denna kammare när det gäller att skapa de förutsättningarna
            när vi går in i nästa fas tillsammans.
          </note>
          <note>
            Jag vill passa på att tacka mina kollegor i finansutskottet liksom
            utskottets fantastiska kanslipersonal, som har jobbat otroligt
            hårt under det här året, och också er i talmanspresidiet och alla
            tjänstemän, som gör det möjligt för oss att ändå bedriva arbetet
            i riksdagen.
          </note>
          <note>
            Anf. 5 ÅSA WESTLUND (S):
          </note>
          <note>
            Fru talman! Svensk ekonomi har under pandemin drabbats av den
            djupaste ekonomiska krisen sedan andra världskriget, och vi har
            ännu inte facit i vår hand. Pandemin är inte över även om vi alla
            hoppas att det är ljuset i tunneln vi nu ser.
          </note>
          <note>
            Sedan pandemin bröt ut har vi vidtagit historiska krisåtgärder
            för att tillsammans skydda liv och hälsa, jobb och välfärd. Och
            stöden har gjort stor skillnad. Vården har haft resurser att möta
            krisen, kommuner har inte tvingats skära ned mitt i krisen och
            många företag och jobb har kunnat räddas. Ett snabbt infört korttidspermitteringsstöd
            har ensamt gjort att en halv miljon svenskar kunnat gå ned i arbetstid
            och undvika risken att bli av med jobbet.
          </note>
          <note>
            Fru talman! I första hand är pandemin en kris för människors
            liv och hälsa. Många har förlorat någon som stod dem nära. Ännu
            fler har själva varit sjuka.
          </note>
          <note>
            Sedan pandemin bröt ut har vårt budskap därför varit tydligt:
            Pengar får inte, kommer inte och ska inte stå i vägen för sjukvårdens
            arbete. I den här budgeten skjuter vi därför till ytterligare
            2 miljarder till regionerna för merkostnader med anledning av
            covid-19, men också för att de ska kunna ta tag i den vård som
            har skjutits upp i skuggan av pandemin. Vi skjuter också till
            50 miljoner för merkostnader för skyndsamma transporter med anledning
            av covid-19.
          </note>
          <note>
            Det absolut viktigaste för att rädda liv och hälsa är dock förstås
            en snabb och effektiv vaccinering. Där skjuter vi även i denna
            budget till mer pengar – 1,7 miljarder för vaccininköp och 1,65
            miljarder för ytterligare storskalig testning.
          </note>
          <note>
            I talande stund har fler än 6 miljoner fått sin första dos vaccin
            i Sverige. I takt med att vaccineringen går framåt kan vi börja
            att umgås och leva mer som vanligt igen. Det är faktiskt ganska
            otroligt – jag själv har inte träffat mina föräldrar på ett år,
            och det är ett rekord som jag verkligen inte vill behöva uppleva
            igen.
          </note>
          <note>
            Snart kan man träffas igen, och inte bara det – vaccineringen
            leder ock ­ så till en väldigt snabb ekonomisk återhämtning, vilket
            är väldigt glädjan ­ de.
          </note>
          <note>
            Även om vi nu ser ljuset i tunneln har svensk ekonomi drabbats
            hårt av pandemin. Många branscher, inte minst de mer kontaktnära
            branscherna, har fortfarande ett väldigt tufft läge. För att fortsätta
            att hjälpa i grunden livskraftiga företag genom krisen skjuter
            vi i den här budgeten till resurser till Almi för att de ska kunna
            handlägga en fortsatt ökad mängd kredit ­ ansökningar. Vi tillför
            dessutom ytterligare över 3 miljarder kronor för stöd vid korttidsarbete
            och förlänger stödet för hyreskostnader.
          </note>
          <note>
            Fru talman! Det är bara när alla som kan jobba också jobbar som
            vi kan stärka välfärden, snabba på klimatomställningen och anställa
            fler poliser. I spåren av pandemin har många blivit av med jobbet.
            Långtidsarbetslösheten har stigit, trots stora insatser. Detta
            duger förstås inte – arbetslöshet ­ en ska tryckas tillbaka.
          </note>
          <note>
            Det fanns redan i budgetpropositionen för i år stora satsningar
            på fler jobb. Nu fortsätter vi det arbetet och skjuter till 448
            miljoner kronor för extratjänster, introduktionsjobb och matchningstjänster.
            Detta är åtgärder som framför allt är viktiga för att få ned långtidsarbetslösheten.
          </note>
          <note>
            Från juni till augusti sänker vi också arbetsgivaravgiften för
            unga. Unga är en grupp som har haft det tufft på arbetsmarknaden
            under pandemin.
          </note>
          <note>
            Utrikes födda, särskilt de med bristfälliga kunskaper i svenska,
            har drabbats särskilt hårt av krisen eftersom de har en svag ställning
            på arbetsmarknaden. Därför skjuter vi till medel för runt 7 000
            årsstudieplatser på kombinationsutbildningar som kombinerar yrkeskunskaper
            med sfi-kurser på komvux. Det här är en typ av utbildning som
            också bidrar starkt till att korta etableringstiden, och det är
            verkligen på tiden att vi gör detta.
          </note>
          <note>
            Samhällets insatser för människor med funktionshinder har en
            hel del brister. När arbetslösheten ökar blir det också svårare
            för människor med funktionsnedsättning att få jobb. Därför skjuter
            vi i denna budget till peng ­ ar till det som kallas Introduktion
            till arbete, som möjliggör för fler perso ­ ner att stärka sina
            förutsättningar att matchas mot arbete, studier eller ett arbetsmarknadspolitiskt
            program.
          </note>
          <note>
            Den som drabbas av arbetslöshet ska möta både ekonomisk trygghet
            och goda möjligheter till omställning. Arbetslösa måste rustas
            för att kunna ta de jobb som finns och växer fram. Det är bra
            både för samhället och för den enskilde. Därför skjuter vi i den
            här budgeten till stora medel till yrkesvux, till sommarkurser
            och till folkhögskolan.
          </note>
          <note>
            Fru talman! De senaste veckorna har sociala medier fyllts av
            bilder på glada studenter, men de stora studentfirandena och skolavslutningarna
            har ju fått utebli även i år. Våra barn och unga har gjort stora
            uppoffringar sedan pandemin bröt ut.
          </note>
          <note>
            Konsekvenserna av distansundervisningen har varit stora. Det
            är inte särskilt roligt och inte heller lätt att genomleva sin
            skoltid genom en datorskärm. För en del har det fungerat, och
            för några få har det varit ett lyft. För många har det dock varit
            väldigt tufft att klara studierna utan fysisk närvaro. Därför
            skjuter vi till resurser för lovskola och extra resurser till
            skolan. Kommunerna får också 180 miljoner kronor för att kunna
            satsa på sommarjobb för unga.
          </note>
          <note>
            Vi förstärker bostadsbidraget för barnfamiljer. Detta är en hjälp
            till många hushåll som har haft det tufft när chansen till jobb
            och extrajobb försvunnit i en ekonomisk kris.
          </note>
          <note>
            Fru talman! Vid sidan av pandemin fortsätter också kampen mot
            samhällsproblemen. Klimatomställningen är vår tids stora utmaning,
            men det är också en enorm möjlighet för vårt land. Vi gör nu de
            största klimatinvesteringarna någonsin, och vi ser hur industrin
            ställer om. Detta skapar tiotusentals nya gröna jobb i Sverige
            med hög konkurrenskraft.
          </note>
          <note>
            I årets vårändringsbudget fortsätter vi arbetet med den gröna
            återstar ­ ten. Vi utökar satsningen på naturnära jobb för unga.
            Vi ökar bemyndi ­ gan ­ det för klimatinvesteringar med en halv
            miljard och tillför resurser för klimatanpassning. Vi skjuter
            till medel för att påbörja arbetet med ett na ­ tio ­ nellt biljettsystem.
            Vi ger 1 miljard till kollektivtrafiken och fortsätter satsningen
            med miljökompensation för godstransporter för att gynna kli ­
            matsmarta transporter via järnväg.
          </note>
          <note>
            Vi fortsätter förstås också kampen mot brottsligheten, för gängkriminaliteten
            måste knäckas. Förra veckan såg vi hur polisens hårda arbete gav
            effekt när 155 personer i Sverige frihetsberövades i en stor internationell
            operation. Detta är en stor framgång, men mer behöver förstås
            göras.
          </note>
          <note>
            Kampen mot den grova brottsligheten måste föras här och nu för
            att få bort det grova kriminella våldet från våra gator. Sluta
            skjut är ett samverkansbaserat arbetssätt mot grovt våld i kriminella
            grupperingar som med framgång har använts i Malmö. Nu tillför
            vi medel för att sprida detta över landet.
          </note>
          <note>
            Vi fortsätter att rusta hela rättskedjan med mer resurser till
            Åklagarmyndigheten, Ekobrottsmyndigheten, Sveriges Domstolar,
            Kriminalvården, Rättsmedicinalverket och Tullverket.
          </note>
          <note>
            Fru talman! Hemmet ska vara en trygg plats, men för många barn
            och kvinnor är det inte det. I skuggan av ökad isolering tenderar
            förekomsten av våld och missbruk att öka i hemmet. Vi fortsätter
            därför att stärka de organisationer som jobbar med barn i utsatta
            situationer och dem som jobbar med stöd till våldsutsatta kvinnor
            och mot våld i nära relationer.
          </note>
          <note>
            Fru talman! Historien visar att ekonomiska kriser ofta slår hårdast
            mot dem som har minst. Hur man väljer att bemöta detta är en fråga
            om politiska prioriteringar.
          </note>
          <note>
            Den moderatledda regeringens agerande under finanskrisen, som
            är den närmaste rimliga jämförelse vi kan göra, lärde oss att
            passivitet var en väldigt dyr historia. Den regeringen kompenserade
            inte för kommunsektorns skattebortfall. Stora försämringar i a-kassan
            gjorde att a-kassorna hade tappat nära en halv miljon medlemmar
            när krisen slog till. Det fanns heller inget stöd för korttidsarbete.
          </note>
          <note>
            Den regeringens prioriteringar var tydliga. Industrin var enligt
            den moderate statsministern redan ”basically gone” . Krisens kostnader
            fick bäras av välfärden och av löntagarna.
          </note>
          <note>
            Vi socialdemokrater har valt en annan väg. Sedan Stefan Löfven
            blev statsminister har vi vänt den moderatledda regeringens underskott
            till överskott samtidigt som vi har investerat i välfärden och
            fått fler i arbete. Detta gjorde att vi kunde gå in i den här
            krisen med den lägsta statsskulden sedan 1977 och 300 000 fler
            människor i arbete. Vi vet att industrin inte är ”basically gone”
            – tvärtom är den en viktig nyckel i den gröna omställningen.
          </note>
          <note>
            Kanske är det så att vi snart kommer att uppleva en arbetskraftsbrist
            när alla de gröna investeringar som nu sker i vårt land blir verklighet.
            Det gör det än viktigare att fortsätta att rusta dem som i dag
            står utan jobb med nya kunskaper.
          </note>
          <note>
            Fru talman! Samhället ska byggas starkare än det var före pandemin.
            Vi ska använda vår gemensamma styrka till att fortsätta den gröna
            omställningen, till att trycka tillbaka brottsligheten och till
            att fortsätta bygga en stark och likvärdig välfärd för alla. Dagens
            beslut om vårändringsbudgeten är ett viktigt steg på denna väg.
          </note>
          <note>
            Jag avslutar med att yrka bifall till förslagen i båda betänkandena
            och önska alla en trevlig sommar. Nu kan någon få för sig att
            vi ska på sommarledighet, men så är det inte. Det ska till och
            med vara ytterligare en debatt i finansutskottet nästa vecka.
            Den deltar dock inte jag i, så jag kan i alla fall önska er en
            glad sommar.
          </note>
          <note>
            Jag vill rikta ett särskilt tack till alla som jag har samarbetat
            med under året i utskottet, bland personalen och i talmanspresidiet.
          </note>
          <note>
            Anf. 6 ULLA ANDERSSON (V) replik:
          </note>
          <note>
            Fru talman! Jag börjar med att yrka bifall till Vänsterpartiets
            reserva ­ tion, vilket jag glömde i mitt huvudanförande.
          </note>
          <note>
            Vi gick in i krisen med en underfinansierad välfärd där de anställda
            många gånger hade väldigt dåliga arbetsvillkor, inte minst inom
            äldreomsorgen. Många var visstidsanställda och timanställda, de
            hade dåliga löner och verksamheterna var underbemannade. Även
            sjukvården var kraftigt underfinansierad. Vi hade för få intensivvårdsplatser,
            och personalen var sliten redan innan krisen kom.
          </note>
          <note>
            För Socialdemokraterna var det viktigare att lagt kort ligger
            i skattepolitiken. De valde högerns skattepolitik i stället för
            att satsa på välfärden. Så viktig var välfärden för Socialdemokraterna.
          </note>
          <note>
            Fru talman! Låt mig ta er lite landet runt. Det finns ju ett
            tv-program på söndagarna som brukar svepa över landet. Jag tänkte
            också göra det men mer utifrån hur nedskärningarna i välfärden
            fortsätter.
          </note>
          <note>
            I Karlshamn ska man spara 50 miljoner varav flera miljoner på
            barnens skolmat. Region Västerbotten säger upp vårdanställda när
            de nu ska spara stora belopp. Region Norrbotten saknar 700 miljoner
            och säger upp personal som behövs för att verksamheten ska fungera.
            I Halland lägger man ned tre vårdcentraler, och i Färgelanda ska
            man spara 11 miljoner på skolan i en budget på 160 miljoner. Kommuner
            drar ned på stödboenden för våldsutsatta kvinnor. I Region Västernorrland
            lägger man ned iva-avdelning och vårdavdelning för äldre. I Borås,
            Malung, Sandviken, Nybro, ja, i nästan alla landets kommuner sparar
            man på skolan. I Gävle och Sunds ­ vall ligger stora sparpaket
            på flera hundra miljoner. I Gävle drar man till och med ned på
            fikabröd och frukt till de äldre.
          </note>
          <note>
            Det pågår stora nedskärningar i välfärden, och Socialdemokraterna
            har inga svar på hur den ska finansieras.
          </note>
          <note>
            Anf. 7 ÅSA WESTLUND (S) replik:
          </note>
          <note>
            Fru talman! Jag tackar Ulla Andersson för frågan.
          </note>
          <note>
            Det är givetvis helt omöjligt för mig att kommentera bakgrunden
            till alla de besparingar som Ulla Andersson räknar upp. Själv
            bor jag i Region Stockholm. Jag vet att Region Stockholm går med
            stora överskott men ändå varslade människor under pandemin av
            politiska skäl. Det var en medveten politisk prioritering av högerstyret.
          </note>
          <note>
            Jag kan inte gå igenom hur det ser ut i alla andra delar av landet,
            men jag har läst de rapporter som säger att kommuner och regioner
            har haft en god ekonomisk situation jämfört med under tidigare
            kriser och faktiskt också jämfört med många andra år.
          </note>
          <note>
            Kommuner och regioner har också varit hjälpta av den övriga krispolitiken
            i och med att arbetslösheten inte har ökat så mycket som den annars
            hade gjort. Det kan man också se i att det antal som behöver försörjningsstöd
            inte har ökat lika mycket som kommuner och regioner hade förväntat
            sig i denna situation.
          </note>
          <note>
            Det finns mycket vi behöver göra tillsammans. En av dem är att
            opi ­ nionsbilda för att få fler människor att vilja ha ökad jämlikhet
            i vårt sam ­ hälle och mer pengar till välfärden. Det här tror
            jag att Socialdemokraterna kan göra tillsammans med Vänsterpartiet
            och alla andra som vill ha ett sådant samhälle.
          </note>
          <note>
            Jag tror dock inte att alla människor är beredda att betala högre
            skatt, särskilt inte med kort framförhållning. Jag delar inte
            Vänsterpartiets syn att lösningen alltid är att höja skatten.
            Det finns fler lösningar: Vi ska få fler i arbete, använda resurserna
            väl och använda pengarna på rätt sätt. Men även skattehöjningar
            kan komma i fråga om vi ska klara välfärden fram ­ över.
          </note>
          <note>
            Anf. 8 ULLA ANDERSSON (V) replik:
          </note>
          <note>
            Fru talman! Efter att ha förhandlat med Socialdemokraterna i
            fyra år kan jag säga att inte ens högre skatter med lång framförhållning
            är aktuellt eftersom det är viktigare att lagt kort ligger än
            att satsa på välfärden. Det är viktigare att värna de rikas plånböcker
            än att se till att äldreomsorgens personal har goda arbetsvillkor
            och att de äldre får den omsorg som de är värda och behöver.
          </note>
          <note>
            Ja, regeringen har tillskjutit stora belopp till kommunsektorn,
            men det är kortsiktigt. Det går inte att stoppa stora besparingsprogram
            för att man får ett kortsiktigt tillskott. Det är så det ser ut.
          </note>
          <note>
            I Gävle där Socialdemokraterna är med och styr ligger ett sparprogram
            på flera hundra miljoner. Där har man minskat bemanningen på äldreboen
            ­ den, och på en del boenden drar man nu till och med ned på fikabröd
            och frukt. I Västerbotten och Norrbotten är regionernas plånbok
            tunn. De drar inte ned på sjukvårdspersonal för att man vill utan
            för att man är tvungen.
          </note>
          <note>
            Stockholm är Stockholm, och här pågår det nyliberala experimentet
            fullt ut. Jag lämnar det utanför eftersom det är en ideologisk
            neddragning – till skillnad från i många av de kommuner och regioner
            där Socialdemokraterna faktiskt är med och styr.
          </note>
          <note>
            Det gör mig sorgsen att Socialdemokraterna inte har något svar
            på hur den långsiktiga finansieringen av välfärden ska lösas.
            Före krisen lade man ju mer på skattesänkningar än på välfärden.
            Så ser det ut i den praktiska politiken, och det gör inte bara
            mig besviken utan många andra.
          </note>
          <note>
            Anf. 9 ÅSA WESTLUND (S) replik:
          </note>
          <note>
            Fru talman! Jag noterar att Vänsterpartiet uppenbart är kritiskt
            till att vi sänkte pensionärernas skatt. Jag tror att det var
            viktigt eftersom det ska vara samma skatt på arbete som på uppskjuten
            lön för arbete, och jag är glad att den utvecklingen fortsätter.
          </note>
          <note>
            Det är viktigt för oss att säkra långsiktiga resurser till välfärden,
            och det är en av de stora vinsterna med januariavtalet. Det är
            samma januariavtal som ligger till grund för den regering vi just
            nu har och som Vänsterpartiet hotar att fälla. Konsekvensen av
            det kan bli betydligt mindre pengar till välfärden framöver.
          </note>
          <note>
            Jag ser fram emot att Vänsterpartiet fortsätter att ta ansvar
            för en tryggad finansiering av välfärden framöver och inte fullföljer
            den väg man nu slagit in på.
          </note>
          <note>
            Anf. 10 EMIL KÄLLSTRÖM (C):
          </note>
          <note>
            Fru talman! Det är uppenbart i debatten att känslan är att en
            blomstertid nu kommer såväl ute i samhället som i ekonomin och
            den ekonomiska politiken. Det mesta ter sig mer positivt än i
            går, och vi har gott hopp om morgondagen.
          </note>
          <note>
            Det går dock inte att helt skaka av sig känslan av att det här
            och nu finns tydliga orosmoln i den pandemi vi hoppas att vi är
            på väg ut ur. Vi ser illavarslande rubriker om nya varianter och
            vad de kan tänkas innebära för vaccinationstakt, kvalitet på vaccin
            och så vidare. Det innebär att vi på alla sätt måste fortsätta
            att ha en hög beredskap och ta mått och steg för att lotsa vårt
            land vidare genom denna coronakris som ännu inte är över.
          </note>
          <note>
            Coronahanteringen präglar också starkt den vårändringsbudget
            som vi i dag debatterar och ska fatta beslut om. Det handlar om
            förlängda stöd till såväl företag som individer och om ytterligare
            stöd till kultursektorn. Det handlar om förlängningar och förstärkningar
            av den krispolitik som har präglat det senaste året. Det är fortsatt
            mycket stora summor som allokeras till detta, vilket är en klok
            investering för vårt land.
          </note>
          <note>
            Trots att vi satt rekord efter rekord i storlek, omfattning och
            hastighet i krispolitiken är Sverige väl rustat för att om så
            krävs ta ytterligare steg. Statsskulden är trots en mycket expansiv
            politik det senaste året inte alls på en ohanterlig nivå. Vi har
            alltså muskler att fortsätta att agera om coronasituationen så
            kräver. Det känns tryggt och bra, och vi kan tacka de senaste
            generationernas kloka makthavare över hela det politiska spektrumet
            för att Sverige är i en så pass trygg situation.
          </note>
          <note>
            Det innebär också att vi har ett viktigt beting framgent. Om
            det nu är så, vilket mycket tyder på, att coronakrisen börjar
            klinga av och vi kan återvända till ett mer normalt läge måste
            även denna politiska generation ta det ansvar som krävs så att
            vi kan hantera framtida utmaningar med samma ekonomiska trygghet
            och självsäkerhet som vi har gjort under den ­ na kris.
          </note>
          <note>
            Den vårbudget som nu debatteras innehåller också några mer framåtsyftande
            satsningar. Jag tänker inte minst på våra unga. Vi måste se till
            att de inte behöver ta den hårdaste smällen av coronapandemins
            olika konsekvenser. Det som görs i budgeten är att arbetsgivaravgifterna
            för unga sänks ytterligare nu under sommaren. Det gäller alla
            upp till 23 års ålder. Det handlar om att göra så mycket som kan
            göras för att så många som möjligt nu ska komma i sommarjobb eller
            kunna gå till sin första anställning i höst efter gymnasieexamen
            eller annan examen.
          </note>
          <note>
            Vi vill inte att dagens ungdomsgeneration ska hamna efter på
            ett lång ­ siktigt och permanent sätt på grund av de ekonomiska
            konsekvenserna av coronapandemin, och vi är beredda att göra allt
            för att inte hamna där. Därför allokeras nu 1 ½ miljard i ytterligare
            sänkta arbetsgivaravgifter för att sänka trösklarna, för att sänka
            kostnaderna för att anställa unga och för att så många som möjligt
            ska få chansen. Det är inte ett perfekt instrument, men det är
            något som låter sig göras här och nu och som, när vi nu fattar
            beslut, faktiskt kickar in så att kostnaderna för att anställa
            unga sänks ytter ­ ligare redan under detta år. Det är bra.
          </note>
          <note>
            Det är också bra att göra de satsningar som nu görs på sommarkurser
            och liknande så att de som behöver det kan hämta in ett kunskapstapp
            och så att vi kan åstadkomma en flexibilitet i undervisningen
            så att så många som möjligt kan ta chansen att rusta sig och bygga
            upp de kunskaper som behövs för att kunna fungera på en arbetsmarknad.
            Det görs stora satsning ­ ar på både sänkta arbetsgivaravgifter
            och utbildningsplatser just för att den ungdomsgeneration som
            nu går ut gymnasiet och annat ska få den bästa möjliga starten
            på livet, pandemin till trots.
          </note>
          <note>
            I en budgetdebatt som denna tillåter man sig att vara lite bredare
            än det som faktiskt står med i budgetpropositionen. Så har tidigare
            talare gjort, och jag kommer att göra mig skyldig till detsamma.
          </note>
          <note>
            Nu under våren har det inte bara varit en strid ström av extra
            ändringsbudgetar, utan det har också hanterats andra viktiga frågor
            inom ramen för finansutskottet. Jag tänker på att vi samlade en
            majoritet bakom ett tillkännagivande om att det nu är dags för
            en omgörning och en översyn av det kommunala skatteutjämningssystemet.
            Detta är djupt osexigt men lika viktigt. I dagsläget har vi stora
            utmaningar när det gäller olika förutsättningar för kommuner,
            inte minst den klyfta som finns mellan små landsbygdskommuner
            och större storstadskommuner.
          </note>
          <note>
            Det senaste året har vi som ett led i coronabekämpningen fullkomligt
            pumpat ut miljard på miljard i nya generella statsbidrag för att
            kunna upprätthålla välfärdens kärna och undvika stora uppsägningar
            i kommunsektorn. Det har varit rätt, men i ärlighetens namn är
            det ett ganska trubbigt verktyg givet hur det kommunala skatteutjämningssystemet
            i alla dess delar fungerar.
          </note>
          <note>
            När vi ökar de generella statsbidragen på ett tydligt sätt innebär
            det att några kommuner får en väldigt god ekonomisk situation
            därför att de hade det ganska bra till att börja med. För andra
            typer av kommuner skulle man egentligen behöva göra ännu mer.
            De satsningar som kommer kommunerna till del räcker inte för att
            täppa till alla hål.
          </note>
          <note>
            För att lösa detta långsiktigt behöver vi ett modernt och uppdaterat
            system som innebär något bättre förutsättningar för alla kommuner
            i vårt land att långsiktigt leverera välfärdstjänster på en nivå
            som alla svenskar har rätt att ställa krav på. Men då behöver
            vi ta tag i de grundläggande, svåra frågorna. Finansutskottet
            samlade sig kring att detta arbete ska sätta igång nu under våren,
            och vi ser med tillförsikt fram emot att så ska ske.
          </note>
          <note>
            När vi nu förhoppningsvis kommer ur pandemins alla konsekvenser
            sker det med en på det stora hela väl fungerande svensk ekonomi.
            Vi ser en nyindustrialisering som sveper över landet, inte minst
            över norra Sverige, vilket är glädjande för en representant för
            Västernorrland. Det är stora investeringar i det nya, i det gröna.
            Det är verkligen en ny generation av svensk industrialisering
            som vi nu ser. Detta är ett otroligt intressant skede att verka
            i den ekonomiska politiken, för det har bäring såväl på infrastruktur
            och andra satsningar på utgiftssidan som på den långsiktiga skattepolitiken
            och hur vi bereder marken för ytterligare investeringar.
          </note>
          <note>
            Det är viktigt att fortsätta med det som har varit rådande under
            de senaste decennierna, då Sverige under såväl röda som blågröna
            regeringar har blivit alltmer positivt när det gäller företagande
            och alltmer vänligt när det gäller investeringar. Denna politik
            måste fortsätta. Vi måste säga nej till stora återställare och
            höjningar av skatt på jobb, företagande och investeringar. Tvärtom
            måste vi, när utrymme och tillfälle ges, fortsätta att göra Sverige
            till ett ännu bättre land för investeringar, företag och jobbskapande.
          </note>
          <note>
            Politik spelar roll. Om vi inte hade sett den justering av företagarskatter,
            skatter på kapital och liknande och den justering i företagarvänlig
            riktning som skett de senaste decennierna hade vi inte kunnat
            gå in i corona ­ krisen med så pass starka statsfinanser. Då hade
            vi inte sett den våg av industrialisering som nu sveper över landet,
            för politik spelar roll.
          </note>
          <note>
            Om man sakta men säkert och stadigt gör Sverige till ett bättre
            land för investeringar och företagande kommer det över tid att
            innebära att det blir mer av den varan. Det är detta vi nu ser,
            och det är mycket positivt. Låt oss fortsätta att när utrymme
            ges ytterligare stärka Sverige som företagarland. Låt oss ytterligare
            stärka Sverige som ett land där investeringar sker och se till
            att man kan göra en hel resa från litet bolag till miljardbolag
            i Sverige, med bas i Sverige, utan att ägarna behöver flytta härifrån
            på grund av skatteregler som dem vi hade under delar av 1900-talet,
            till exempel på 70- och 80-talen.
          </note>
          <note>
            Ibland får man konstatera att saker faktiskt blir betydligt bättre.
            När det gäller Sverige som företagarland och som ett land för
            investeringar har de senaste decennierna varit en resa i rätt
            riktning. Låt oss fortsätta den.
          </note>
          <note>
            Fru talman! Vi går nu in i den bästa tiden i vårt land. Det är
            ljust. Där jag bor är det ljust dygnet runt – det är fantastiskt.
            Låt oss nu hoppas att de tydliga ljusa tecknen också i den svenska
            ekonomin får vara gällande ett bra tag framöver.
          </note>
          <note>
            Det har varit en mycket tuff tid såväl ekonomiskt som mänskligt
            då vi har hanterat den mycket tuffa coronapandemin, vilket vi
            fortfarande gör. Vi har på det stora hela gjort ett bra jobb tillsammans
            i Sverige. Låt oss nu fortsätta hela vägen in i kaklet och hoppas
            att vi till hösten kan mötas på ett helt annat och vanligt sätt
            och återkomma till konserter, kultur och sådant som till del gör
            livet värt att leva. Det är detta jag hoppas ska återkomma efter
            sommaren. Innan dess hoppas jag att såväl finansutskottet och
            dess kansli som talmanspresidiet får några lediga veckor när Sverige
            är som allra bäst.
          </note>
          <note>
            Anf. 11 JAKOB FORSSMED (KD) replik:
          </note>
          <note>
            Fru talman! Tack, Emil Källström, för både anförande och ett
            gott samarbete under pandemin! Jag har uppskattat det.
          </note>
          <note>
            Riksdagen har tillsammans med regeringen kunnat göra en lång
            rad förbättringar i olika stöd längs denna resa. Jag skulle vilja
            påstå att många av dessa förbättringar har skett trots, inte tack
            vare, regeringen. Det har funnits ett synsätt på företagande där
            jag och Emil Källström har varit långt mer överens än vad Emil
            Källström har varit med regeringen. Samarbetet med riksdagen tror
            jag alltså har varit viktigt.
          </note>
          <note>
            Samtidigt har output eller hur förslagen har genomförts i praktiken
            ibland lämnat rätt mycket i övrigt att önska. Det har varit en
            ryckighet. Det har varit långa handläggningstider. Det har varit
            svårt för företag att få besked om vad som gäller. Man har ofta
            hamnat i besvärliga situationer. För företagen har det ibland
            varit som en sådan där brödrost som av någon anledning finns på
            finare hotell. Man stoppar in sitt bröd i den, och sedan har man
            ingen aning om när det kommer ut något på andra sidan eller om
            brödet över huvud taget har överlevt. Den känslan tror jag sammanfattar
            det för många företagare.
          </note>
          <note>
            Jag skulle vilja att Emil Källström reflekterar över detta. Hur
            kan man göra det bättre framåt när det gäller företagsstöden,
            och vad finns det för möjligheter nu att ytterligare förbättra
            dem?
          </note>
          <note>
            Emil Källström talar här om möjligheten att gå från ett litet
            bolag till ett miljardbolag. Emil Källström och Centerpartiet
            är överens med reger ­ ingen om en skattereform. Regeringspartiet
            Socialdemokraterna har redovisat en lång rad höjda skatter på
            i stort sett allt som rör sig eller arbetar. Hur ska detta rymmas
            i en sådan skattereform?
          </note>
          <note>
            Anf. 12 EMIL KÄLLSTRÖM (C) replik:
          </note>
          <note>
            Fru talman! Jag inser att jag har spenderat alldeles för lite
            tid på finare hotell med spektakulära brödrostar. Det var en liknelse
            som jag inte riktigt kunde ta till mig. Men jag tror att poängen
            gick fram i alla fall.
          </note>
          <note>
            Jag ska börja med det sista. När det gäller skattereformen kom
            det en liten pandemi i vägen. Detta arbete skulle egentligen ha
            varit i ett helt annat skede nu. Men skattereformen har aldrig
            varit ett fordon där Centerpartiet och Socialdemokraterna primärt
            skulle komma överens, utan den var betydligt bredare än så och
            är betydligt bredare än så. Ska det genomföras en större skattereform
            i Sverige, vilket jag personligen tror vore klokt, där man ser
            över hur ett modernt skattesystem med nuvarande eller snäppet
            mindre totala skatteintäkter skulle kunna vara utformat behöver
            man åstadkomma en betydligt bredare uppställning än C och S. Där
            behöver KD och M vara med. Ju fler partier, desto bättre så att
            säga.
          </note>
          <note>
            Det är alltså alldeles för tidigt att säga vilka förhandlingar
            det i slutändan blir av ett långt skattereformsarbete där arbetet
            ännu inte har satt igång. Men jag hoppas på bred samverkan bland
            så många partier som möjligt när betinget är att Sverige ska få
            ett nytt och modernt skattesystem.
          </note>
          <note>
            När det gäller krispolitikens utformning kan jag bara ge Jakob
            Forssmed rätt. Det har varit ett samspel mellan riksdag och regering,
            och det har tagits initiativ i såväl Regeringskansliet som i finansutskottet.
            Inte sällan har Centerpartiet suttit med i båda dessa rum och
            verkat på båda arenorna, både som budgetförhandlare och som riksdagsparti.
            Det är min bild att det har tjänat såväl Centerpartiet som Sverige
            väl.
          </note>
          <note>
            Anf. 13 JAKOB FORSSMED (KD) replik:
          </note>
          <note>
            Fru talman! När det gäller skatter och en skattereform är det
            uppenbart för mig att det finns en stor konflikt i svensk politik
            kring skatterna, där icke-socialistiska borgerliga partier har
            en syn och där socialdemokrater och vänsterpartister har en annan
            syn.
          </note>
          <note>
            Förr i tiden fanns det något som brukade kallas för grön skatteväxling,
            att man höjde vissa skatter på miljöfarlig verksamhet och sänkte
            skatter på arbete. Nu är det som förs fram av den tilltänkta regeringspartner
            som Emil Källströms parti vill regera med, Socialdemokraterna,
            snarare en röd svartväxling. Det är beskattning på allt som jobbar
            och allt som växer. Det är ny kapitalskatt, det är stramare 3:12-regler,
            både höjd skattesats och kraftiga begränsningar, det är höjd skatt
            på onoterade aktier, det är tak på ISK, och ISK ska begränsas
            kraftigt, det är fördubblad bankskatt och det handlar till och
            med om att ta bort jobbskatteavdragets drivkrafter till arbete.
            Det handlar också om att sänka taket på rutavdraget rejält, och
            det finns fler förslag i denna riktning. Det är skatt på allt
            som växer och rör sig.
          </note>
          <note>
            Jag tycker att man ofta drar fram något förslag och säger: Hur
            ska ni i den här koalitionen kunna komma överens om det här förslaget?
            Så är det i alla samarbeten. Men det bör finnas något slags gemensam
            riktning för att få politiken att fungera. Detta är en lista som
            Magdalena Andersson har tagit fram på det som hon vill genomföra.
          </note>
          <note>
            Jag har noterat att flera i Centerpartiet har varit ute och sagt
            att de vill ha ett nytt januariavtal. Då måste väl någonting från
            denna lista in i ett sådant avtal? Det är svårt att se att Socialdemokraterna
            skulle avstå från hela listan bara för att få göra upp igen om
            ett nytt januariavtal. Det vore såklart intressant att få höra
            lite grann hur Emil Källström ser på denna lista med föreslagna
            skattehöjningar.
          </note>
          <note>
            Anf. 14 EMIL KÄLLSTRÖM (C) replik:
          </note>
          <note>
            Fru talman! Jag tycker att Jakob Forssmed gör sig skyldig till
            lite väl stor iver här, att hoppa till slutpunkten alltför tidigt.
            Först avkrävs jag svar om en skattereforms slutresultat innan
            processen ens har börjat. Nu har Jakob Forssmed också bestämt
            hur valrörelsen ska sluta.
          </note>
          <note>
            Centerpartiet går alltså till val med ett väldigt brett och öppet
            mandat och kan tänka sig ett flertal olika konstellationer efter
            nästa val beroende på vad som händer när väljarna har sagt sitt.
          </note>
          <note>
            Men låt oss bara för jämförelsens skull här reflektera lite grann
            över vad som hände efter förra valet. Det är så att säga inte
            helt nytt att Socialdemokraterna och andra partier på vänsterkanten
            vill höja skatter. Det är ett mönster som har präglat en väldigt
            lång tid i svensk politik. Den kon ­ stellation som det blev efter
            valet innebar, som vi alla vet, en socialdemokratisk regering.
            Men det blev ingen skattehöjaragenda. Förhandlingarna, där Centerpartiet
            var väldigt drivande, som landande i ett januariavtal har inneburit
            ett lägre skattetryck i Sverige än vad det var i början av mandatperioden.
            Vi har alltså sänkt skatten på arbete, sänkt skatten för pensio
            ­ nä ­ rer och sänkt skatten för företag. Vi har alltså sänkt
            skatten på många sätt, och nu börjar vi närma oss ett skattetryck
            som ligger ungefär i linje med var Sverige befann sig efter åtta
            år med en alliansregering.
          </note>
          <note>
            Jag tycker ändå att Centerpartiets resultat när det gäller att
            stoppa okloka skattehöjningar och dessutom förhandla fram skattesänkningar
            är ganska starkt efter denna mandatperiod. Nu har Jakob Forssmed
            inte möjlighet att svara, men jag är helt övertygad om att han
            skulle hålla med mig på den punkten.
          </note>
          <note>
            Anf. 15 ULLA ANDERSSON (V) replik:
          </note>
          <note>
            Fru talman! Det är en pågående process att liberalisera och förändra
            hyressättningssystemet, och jag tror att det är bra att börja
            med nyproduk ­ tion och införa en modell som går att successivt
            implementera i det befintliga beståndet.
          </note>
          <note>
            Så sa Ola Johansson när JÖK:en var förhandlad och klar. Det har
            också nyligen upprepats. Så har det blivit.
          </note>
          <note>
            För mig, liksom för en stor majoritet av svenska folket och Centerpartiets
            egna väljare, är det svårt att förstå denna vurm för att chockhöja
            folks hyror. För det är det som det faktiskt handlar om.
          </note>
          <note>
            Fastighetsägarna lade en beställning. Så är det. Centerpartiet
            är Fastighetsägarnas förlängda arm och levererar med Socialdemokraterna
            som lydiga underhuggare. Man avskaffar den modell som har funnits
            på svensk bostadsmarknad, där två parter förhandlar om hyran.
            Den ena parten tillåts inte längre sitta vid förhandlingsbordet.
          </note>
          <note>
            Högre hyror för hyresgäster i hela landet, sämre trygghet för
            alla hyresgäster då besittningsskyddet helt undergrävs, ökad bostadssegregation
            och trångboddhet är en kort sammanfattning av Centerpartiets reform
            med marknadshyror. Till det skulle man också kunna lägga att det
            kommer att kosta skattebetalarna multum, då bostadsbidragen kommer
            att behöva höjas kraftigt – pengar direkt från skattebetalarna
            ned i fastighetsägarnas fickor.
          </note>
          <note>
            Bostadsbidragen skulle bli ungefär åtta gånger dyrare om man
            inför marknadshyror i nyproduktion och det sedan blir marknadshyror
            i hela beståndet. Så blev det i Finland.
          </note>
          <note>
            Min fråga till Centerpartiets Emil Källström är: Varför denna
            vurm för att chockhöja folks hyror och statens kostnader för bostadsbidragen,
            en sådan vurm att ni vill utlösa regeringskris?
          </note>
          <note>
            Anf. 16 EMIL KÄLLSTRÖM (C) replik:
          </note>
          <note>
            Fru talman! Om Ulla Andersson skulle kunna nämna en enda person
            vars hyra höjs om utredningsförslaget, som sedan blir en proposition,
            går igenom och blir verklighet lovar jag att skänka 1 000 kronor
            till en välgörenhetsorganisation som Ulla Andersson väljer.
          </note>
          <note>
            Anf. 17 ULLA ANDERSSON (V) replik:
          </note>
          <note>
            Fru talman! Jag märker att Emil Källström fortsätter på den bana
            Annie Lööf var inne på, nämligen att det här är ett förslag som
            inte kommer att ha någon påverkan alls. Ändå är ni beredda att
            orsaka en regeringskris för att få genomföra förslaget, Emil Källström.
          </note>
          <note>
            Er egen bostadspolitiska talesperson säger ju att detta är det
            första steget mot att införa marknadshyror i hela beståndet. Så
            är också Fastighetsägarnas modell upplagd, och det är den modellen
            ni har tagit till den här utredningen. I länder där man har infört
            fri hyressättning, som det så vackert heter, i nyproduktion har
            man sedan också tvingats gå vidare med marknadshyror i hela beståndet.
            Det är faktiskt så det ser ut. Det går inte att ha två helt olika
            modeller vid sidan av varandra.
          </note>
          <note>
            När man införde detta i Finland hade man först fri hyressättning
            i nyproduktion, och efter fyra år blev det marknadshyror i hela
            beståndet. Såvitt vi vet ser det också ut så överallt där man
            har gjort detta runt om i världen. I Finland innebar detta en
            hyreshöjning på i genomsnitt 26 pro ­ cent. I Helsingfors var
            höjningen hela 40 procent. Hyresgästföreningen har gjort egna
            beräkningar som visar samma utveckling här: mellan 20 och 30 procent
            i Gävle, i Stockholm 40–50 procent.
          </note>
          <note>
            Detta betyder flera tusenlappar för en vanlig arbetare att punga
            ut med i ökad hyreskostnad. Det kommer att få stora konsekvenser
            – och inte kommer det att leda till att man bygger bort bostadsbristen,
            som Centern också brukar påstå. Det visar den egna utredningen,
            och det visar tidigare utredningar. Det är nämligen de facto så
            att marknadshyror och bostadsbrist är mumma för fastighetsägarna.
          </note>
          <note>
            Varför denna vurm för att chockhöja folks hyror, Emil Källström?
            Varför vill ni orsaka en regeringskris?
          </note>
          <note>
            Anf. 18 EMIL KÄLLSTRÖM (C) replik:
          </note>
          <note>
            Fru talman! Om Ulla Andersson hade känt till en enda person vars
            hyra kommer att höjas om förslaget genomförs hade hon givetvis
            sagt det, före ­ ställer jag mig . Då hade hon haft möjlighet
            att skänka 1 000 kronor till Kubakommittén, eller vad Ulla Andersson
            nu hade valt.
          </note>
          <note>
            Detta är ett steg mot att skapa en rimligare bostadsmarknad där
            det faktiskt också byggs fler hyresrätter på sikt. Det vi gör
            här är ju i någon mån att rädda hyresrätten, för hyresrätten är
            utrotningshotad just för att bostadsbyggare inte bygger hyresrätter.
            Man bygger annat – bostadsrätter och ägarlägenheter – men det
            vi nu försöker skapa är ett modernare system där det faktiskt
            byggs fler hyresrätter, så att hyresrätten kan vara den bostadsform
            som människor kan få tag på snabbt och som kan skapa den rörlighet
            på bostadsmarknaden som vi behöver.
          </note>
          <note>
            Det kommer enormt mycket skrämselpropaganda från Ulla Andersson
            och Vänsterpartiet. Det är oklart varför man behöver höja tonläget
            så till den milda grad gällande detta förslag, som dessutom i
            grunden har varit känt i flera år. Detta är en liten del i att
            skapa en rimligare bostadsmarknad där det byggs fler bostäder,
            där det finns bostäder tillgängliga och där vi kan skapa en större
            rörlighet och flexibilitet på bostadsmarknaden. Det handlar om
            att människor ska kunna ta det där jobbet eller den där utbildningsplatsen
            så att ekonomin kan fungera så bra som möjligt. Det är det vi
            försöker åstadkomma.
          </note>
          <note>
            Vänsterpartiet är status quos största försvarare. Allt man gör
            och all energi man lägger ned handlar om att bevara det nuvarande
            systemet, där människor köar i decennier för att få tag på en
            bostad. Hur kan man försvara det läge vi är i just nu? Det är
            för mig obegripligt. Det är också obegripligt att man hotar med
            att utlösa en regeringskris för att bevara ett dysfunktionellt
            system på bostadsmarknaden. Så här kan man inte agera om man är
            seriös, och jag hoppas verkligen inte att något annat parti hoppar
            på den här charaden.
          </note>
          <note>
            Anf. 19 MATS PERSSON (L):
          </note>
          <note>
            Fru talman! Jag vill börja med att rikta ett stort tack till
            alla dem som arbetar i vården, till alla dem som arbetar i skolan
            och till alla dem som under coronapandemin har gjort heroiska
            insatser för vårt land. Jag vill tacka alla de företagare som
            har kämpat, slitit och svettats för att deras livsverk ska stå
            kvar trots att ett virus har löpt över jordklotet. Många människor
            har kämpat, och det har inneburit att många människor har bidragit
            till att rädda jobb och säkra välfärden – och inte minst till
            att rädda liv. Jag riktar ett stort tack till er för de insatser
            ni har gjort.
          </note>
          <note>
            Fru talman! Jag upplever att många svenskar är otroligt trötta
            på politisk pajkastning, politiskt spel och politiskt taktiserande.
            Jag upplever att man är trött på politiker som mest recenserar
            andra, kritiserar andra och hela tiden söker politisk konflikt
            och försöker tala illa om sina politiska motståndare. Även den
            här debatten har dessvärre haft inslag av detta.
          </note>
          <note>
            Sverige är bra på krishantering. Detta är inte rätt stund att
            stå och säga att alliansregeringens hantering av finanskrisen
            var dålig. Den var ju jättebra! Sverige gick igenom finanskrisen
            starkare än de flesta andra länder runt om i Europa och runt om
            i västvärlden. Att då stå och kritisera andra partier för att
            ha skött det fel tycker jag är ett slag under bältet.
          </note>
          <note>
            På samma sätt tycker jag inte att det i dag är rätt tid att stå
            och kritisera det krisarbete som regeringen och riksdagen tillsammans
            har gjort. Vi har gjort också det på ett föredömligt och bra sätt.
            Allting har naturligtvis inte varit underbart, fantastiskt eller
            rätt – det finns naturligtvis felaktigheter som har begåtts –
            men på det stora hela är svensk politik och riksdagen bra på att
            hantera ekonomiska kriser. Vi gjorde det under finanskrisen, och
            vi har nu hanterat coronakrisen på ett sätt som många andra länder
            nog avundas.
          </note>
          <note>
            Vi har kunnat göra det därför att vi under lång tid, inte minst
            under den tidigare borgerliga regeringen, har tagit ansvar för
            statens finanser. Även rödgröna regeringar har tagit ansvar för
            statens finanser så att vi har en låg statsskuld, vilket under
            krisen kan användas för att säkra välfärden och säkra jobben.
            Jag tycker att vi alla behöver ta ansvar för att inte fastna i
            den politiska pajkastningen utan försöka lösa de samhällsproblem
            Sverige har och släppa den politiska prestigen.
          </note>
          <note>
            Fru talman! Det finns ett område kopplat till coronakrisen som
            jag känner en djup oro kring och är väldigt bekymrad över, och
            det är skolan. Det är inte samma sak att sitta framför en skärm
            som att möta läraren i klassrummet. Det är inte samma sak att
            dagarna i ända sitta ensam hemma i soffan, i sängen eller kanske
            vid ett skrivbord jämfört med att träffa sina kompisar i skolan
            och få det utbyte det innebär att vara i ett klassrum. Det är
            inte samma sak.
          </note>
          <note>
            Vi ser nu en coronageneration av barn och unga som inte lär sig
            tillräckligt i skolan. Jag är rädd att vi kommer att få se stora
            långsiktiga konsekvenser av att ungdomar inte har varit i skolan,
            och coronagenerationen riskerar vi att få leva med länge om vi
            inte vidtar kraftiga åtgärder.
          </note>
          <note>
            Därför är det viktigt att den här budgeten innehåller stora satsningar
            på skolan. Det är viktigt att vi ser till att de som har halkat
            efter får möjlighet att använda sommarlovet till att läsa ikapp.
            Det är viktigt att vi ser till att skolan står stark även efter
            krisen, för att studieresultaten i svensk skola ska kunna höjas.
            Vi ser redan i dag hur ungefär var sjätte elev lämnar grundskolan
            utan fullständiga betyg. Det är en alarmerande hög siffra.
          </note>
          <note>
            Skolan behöver fokusera mer på kunskap och mindre på flum. Skolan
            behöver fokusera på studiero och se till att styra upp stöket.
            Vi behöver ge lärarna bättre befogenheter, och vi behöver se till
            att lärarna har kraft och möjlighet att utöva sitt arbete i klassrummet.
            Vi behöver ge mer stöd till de elever som behöver mer stöd, och
            vi behöver se till att de elever som har det lätt för sig kan
            få gå före och stimuleras. Vi behöver se varje individ och varje
            elev, och det behöver vara en skola som präglas av kunskap och
            studiero.
          </note>
          <note>
            Det är enbart så vi kan se till att bygga svensk skola stark.
            Det är inte så att svensk skola blir bättre av att vi anammar
            någon postmodern teori eller tror att vi kan lösa allting genom
            att barnen använder Ipadar på dag ­ arna. Det handlar i stället
            om att go back to basics. Det som en gång byggde svensk skola
            stark är det som ska bygga svensk skola stark längre fram.
          </note>
          <note>
            Fru talman! Jag är otroligt imponerad av svenska företagare.
            När vi nu förhoppningsvis snart är igenom krisen – det vet vi
            ju inte, men ekonomiskt sett ser vi ut att vara igenom krisen
            på många håll – ser vi att svenska företagare, stora som små,
            är otroligt dynamiska och moderna. De står längst fram i digitaliseringen.
            Vi ser att många företagare har ställt om, oavsett om det gäller
            ett företag i restaurangbranschen eller ett tjänsteföretag som
            utvecklar ny digital teknik. Man har haft en otrolig förmåga att
            ställa om.
          </note>
          <note>
            De senaste tio femton åren har vi i Sverige sett en fantastisk
            utveckling av nya, växande bolag. Jag kan nämna Klarna, Northvolt
            och Izettle, för att ta tre nya bolag. Men jag kan också nämna
            äldre bolag som har utvecklats fantastiskt de senaste åren – Atlas
            Copco och Nibe, för att ta två exempel. Det här visar styrkan
            i svensk ekonomi. Det är en otrolig förmåga till omställning och
            en otrolig förmåga att skapa nya jobb i Sverige.
          </note>
          <note>
            Detta har varit möjligt därför att kloka politiker, en del rödgröna,
            tog bort arvs- och gåvoskatten. Och alliansregeringen tog bort
            förmögenhetsskatten och genomförde en rad viktiga jobbreformer
            som har gjort att svenskt företagsklimat är ganska bra.
          </note>
          <note>
            När någon person som säljer sitt bolag på den amerikanska kontinenten,
            får en massa pengar och återinvesterar pengarna i Sverige i stället
            för att gömma undan pengarna i Luxemburg eller Schweiz skapar
            det jobb i Sverige. Nya företag kan växa med hjälp av att vi har
            ett bättre företagsklimat.
          </note>
          <note>
            Det vi nu ser är den svenska vänstern som går fram med en stark
            vänsterpopulism under en paroll och retorik att man vill beskatta
            miljonärerna. Då pratar vi om återinförande av fastighetsskatten,
            återinförande av arvs- och gåvoskatten och nu senast förslaget
            om att införa höjd skatt på spa ­ rande. Retoriken handlar om
            miljonärer, men det är den breda medelklas ­ sen som kommer att
            få betala. Det är människor som är hårt arbetande, som går till
            jobbet varje dag och som vill bygga en bättre framtid för sin
            familj och sina barn som kommer att få betala för det här kalaset.
            Det är inte så vi bygger Sverige starkare.
          </note>
          <note>
            Fru talman! Ska Sverige i det här läget kunna gå starkare ska
            vi fokusera mindre på politiskt spel och politisk pajkastning
            och mer på att lösa Sveriges problem.
          </note>
          <note>
            Sverige är ett fantastiskt land men också ett land med stora
            samhällsproblem. Var sjätte elev lämnar skolan utan fullständiga
            betyg. Vi ser växande klyftor mellan den som har ett arbete och
            den som saknar ett arbete. Vi ser en växande gängkriminalitet
            som kryper närmare och blir alltmer brutal i sitt våldsutövande.
            Vi ser en energipolitik som innebär att där jag bor, i södra Sverige,
            är det elkris. Det är elbrist i Sverige 2021, därför att det finns
            ideologiska skygglappar i synen på kärnkraft.
          </note>
          <note>
            Sverige behöver på område efter område en ny väg, och på område
            efter område behöver vi gemensamt fokusera mindre på pajkastning
            och mer på att lösa samhällsproblemen.
          </note>
          <note>
            Jag tror att det viktigaste vi kan göra är att se till att våra
            företagare kan anställa och att skolan fungerar för att Sverige
            ska lyfta så att vi tar oss igenom den här krisen på ett starkare
            sätt.
          </note>
          <note>
            Anf. 20 KAROLINA SKOG (MP):
          </note>
          <note>
            Fru talman! I går slog jag och min man till med finfika. Vi tyckte
            att vi hade anledning att köpa hem en liten citrontartelett. Anledningen
            var att vi båd a hade fått vår första spruta. Det var en känsla
            av tacksamhet över att få leva i ett land som har klarat av att
            kraftsamla i den här krisen, i en värld som har haft förmåga att
            på rekordtid få fram ett vaccin som ger oss hopp om att klara
            den pandemi som vi fortfarande lever i. Det ger en vördnad inför
            det som vi människor kan åstadkomma när vi gör det tillsammans.
            Det har den här pandemin visat.
          </note>
          <note>
            I en kris som denna är det oerhört viktigt att kunna göra det
            som behövs både här och nu. Många svenska företag och myndigheter
            och samarbetet mellan regering och riksdag har i stora drag klarat
            att göra det. Vi har gjort många viktiga insatser. Utvärderingar
            kommer att visa att det inte har varit perfekt. Det har funnits
            brister i de regelverk som har tagits fram i hast. Många företag
            har, av goda skäl, varit frustrerade när de inte fått nog tydliga
            besked eller pengarna snabbt nog. Men övergripande är insatsen
            imponerande.
          </note>
          <note>
            Vi har också gjort tydliga insatser för dem som har drabbats
            mest. En sak som har visat sig vara effektiv är att höja bostadsbidraget.
            Det är ett träffsäkert bidrag för dem med ekonomiskt svagast situation
            i Sverige generellt. Därför är det en god sak att vi i dag beslutar
            om att införa en höjning av bostadsbidraget.
          </note>
          <note>
            SKR rapporterar att det har gjort skillnad, i betydelsen att
            färre människor behöver söka kommunernas försörjningsstöd. Det
            är en viktig sak för kommunernas ekonomi men också för människorna
            själva. Stabilitet är ett bra sätt att komma på fötter igen.
          </note>
          <note>
            I en kris är det också viktigt att blicka framåt och använda
            den förändring som sker till att utveckla samhället, att stärka
            digitaliseringen, att genomföra en grön omställning och att investera
            i framtiden, i framtidshopp.
          </note>
          <note>
            Det som sker i norra Sverige nu, den gröna industrirevolution
            som vi ser börja växa fram och som kommer att generera investeringar
            i en massa nya bostäder och möjlighet till grön samhällsutveckling,
            är otroligt inspirerande och fascinerande. Det är innovativa företag,
            både nya och gamla, som samlas där. Men det är viktigt att komma
            ihåg att det i grunden baseras på kombinationen av en politik
            med tydliga klimatmål, så att företagen vet vad de har att förhålla
            sig till, och en politik som lägger en grund för investeringar
            med konkreta stöd som Industriklivet.
          </note>
          <note>
            En sak som jag verkligen ser fram emot att se effekterna av är
            de gröna kreditgarantierna, som kommer att införas i Sverige.
            Det är något som har funnits i andra länder. Vi i Sverige är duktiga
            på miljöinnovationer, och det offentliga har länge varit bra på
            att stödja pilotprojekt och idéer. Men vi har släppt de gröna
            innovationerna för tidigt. Den där tiden när en innovation inte
            riktigt står på egna ben men kan ha potential att nå en global
            marknad kallas för dödens dal i innovationskretsar. Där kommer
            de gröna kreditgarantierna att spela roll. De är till för de där
            idéerna som vi vet funkar. De har tagit sig igenom piloterna och
            kan ta språnget ut på en global marknad, till exempel framtida
            kullager och framtida ABBA-succéer. Det finns sådana som ligger
            och vilar.
          </note>
          <note>
            Det handlar om stora investeringar som vi nu kommer att kunna
            stötta med en kreditgaranti. Vi kan se att det i andra länder
            har stor betydelse för företag som arbetar ihop sina finansieringslösningar
            att en stat går in och aktivt stöttar. Det kommer att få stor
            betydelse för att investeringarna ska hamna i Sverige. Det finns
            många fall där svenska innovationer blivit till stora industrisatsningar
            i andra länder. Så kan vi inte ha det, utan vår innovationskraft
            och vår forskning ska bli till jobb här. Så kan det bli. Där har
            vi något väldigt positivt och spännande att se fram emot. Jag
            och Miljöpartiet är övertygade om att det är så vi satsar på svensk
            ekonomi och skap ­ ar svenska jobb framåt.
          </note>
          <note>
            En viktig sak i en kris är såklart att vi skapar förutsättningar
            för företag att satsa så att de kan anställa fler. Det absolut
            sämsta är om en grupp hamnar utanför i ett långsiktigt utanförskap.
            Det måste vi förhindra med alla medel vi har.
          </note>
          <note>
            En annan viktig del i en sådan satsning handlar självklart om
            utbildning. De breda satsningar som görs på utbildningar nu är
            oerhört viktiga. Det är viktigt att unga som har tillbringat nästan
            halva sin gymnasietid framför en skärm och inte riktigt fått chansen
            att få goda betyg får en andra chans att skaffa sig den behörighet
            som de behöver för att ta sig vidare i livet.
          </note>
          <note>
            Det är också viktigt för alla nyanlända. I den delen tror vi
            från Miljöpartiets sida att det är viktigt att jobba individualiserat
            och göra rätt insats för rätt person. Det är också viktigt att
            staten tar hela sitt ansvar, och där ser vi att det finns mer
            att göra framåt.
          </note>
          <note>
            Det är viktigt att staten investerar i och utvecklar våra system.
            En spännande nyhet som gömmer sig i budgeten är det nationella
            kollektivtrafikkortet. Där har vi en anomali när det gäller hur
            våra administrativa system fungerar med regionala kollektivtrafikhuvudmän,
            som arbetar väldigt gott, och ett resande som i stora drag mer
            och mer sker över regiongränser.
          </note>
          <note>
            Man har en vana att resa kollektivt, men när man kommer till
            en ny stad tycker i alla fall jag att det är ganska besvärligt
            att hitta rätt app och ta reda på vad som gäller. Med ett nationellt
            kollektivtrafikkort kommer vi att slippa det där. Då kommer vi
            att kunna ha ett enda system. När jag åker hem – för så känner
            jag fortfarande – till Malmö kommer jag att kunna använda samma
            app eller system som jag använder i min vardag här i Stockholm.
          </note>
          <note>
            Detta kommer att stärka kollektivtrafiken, och det behöver den.
            Kollektivtrafiken är en av de sektorer som har drabbats väldigt
            hårt nu under krisen. Den behöver en nystart, och den behöver
            hitta en ny identitet. Jag tror inte att vi kommer att acceptera
            att trängas i kollektivtrafiken på det sätt som var normalt före
            pandemin.
          </note>
          <note>
            Kollektivtrafiken är en viktig del i arbetet med att få till
            ett hållbart transportsystem så att vi kan nå våra klimatmål,
            och då är ett nationellt engagemang i kollektivtrafiken viktigt
            framöver. Det nationella kortet är en del i detta; det är inte
            det som kommer att trolla fram en stark kollektiv ­ trafik över
            hela landet, men det är en del i att göra den mer attraktiv framåt.
          </note>
          <note>
            En del av det stora arbetet är den gröna omställningen, som består
            av många små åtgärder. Jag vet att det finns en del som gärna
            vill se att man ska kunna göra stora drag och lösa klimatkrisen
            med enstaka åtgärder. Det kommer inte att vara så. Det funkar
            inte. Vi ska ställa om hela samhällets ekonomi, och det kommer
            att påverka alla företag och alla sektorer. Det är ett brett arbete
            som krävs, med många små delar och många aktörer som bidrar.
          </note>
          <note>
            Fru talman! Jag vill avsluta med någonting som jag fick ta del
            av i går och som gladde mig och ger mig en bild av vad jag tror
            om Sveriges ekonomi framåt. Det är vad den här debatten handlar
            om i mina ögon.
          </note>
          <note>
            Det handlar om att LRF har sammanställt hur svenska lantbrukare
            använder Klimatklivet för att satsa på sina företag. Jag tror
            inte att det är många som har tänkt att Klimatklivet är ett stöd
            till svenska lantbrukare, men svenska lantbrukare har sett möjligheten
            i ett brett stöd. Klimatklivet är ju helt neutralt utformat. Den
            som har den bästa idén till en investering som sänker klimatutsläppet
            får del av pengarna. Det konkurrerar helt mellan sektorerna. Här
            har många svenska lantbrukare sett en möjlighet. De har sökt och
            fått stöd till nya maskiner, biogasanläggningar och andra klimatinvesteringar
            som stärker deras företag.
          </note>
          <note>
            Det här handlar för mig mycket om kärnan i den gröna omställningen
            och vikten av att vi från politikens sida lägger fram neutrala
            styrmedel som öppnar upp en innovationskraft och möter den vilja
            till förändring som finns i Sverige och den beredskap till handling
            som vi har visat under pandemin. Det ger mig hopp om framtiden
            och hopp om Sverige.
          </note>
          <note>
            Med detta vill jag tacka mina kollegor i utskottet, utskottskansliet
            och talmanspresidiet och önska alla en trevlig sommar. Vi ska
            inte sluta arbeta riktigt än, men vartefter finns det möjligheter
            att vila och njuta av den vackra svenska naturen.
          </note>
          <note>
            Jag yrkar bifall till utskottets förslag i de båda betänkandena.
          </note>
          <note>
            Anf. 21 ELISABETH SVANTESSON (M) replik:
          </note>
          <note>
            Fru talman! Karolina Skog pratar om hopp. Men inte med ett enda
            ord nämner hon alla de 200 000 personer som just nu är långtidsarbetslösa.
            Många av dem känner inte något hopp alls, och när de läser den
            budget som presenteras i dag känner de knappast mer hopp.
          </note>
          <note>
            Karolina Skog nämner inte med ett enda ord vad regeringen tänker
            göra åt den höga långtidsarbetslösheten. Hon nämner inte med ett
            enda ord att Arbetsförmedlingen säger att det inom ett halvår
            riskerar att vara 300 000 människor som inte har ett arbete.
          </note>
          <note>
            Som jag nämnde tidigare handlar det här om stora kostnader för
            samhället. Om bara var tionde långtidsarbetslös skulle vara i
            arbete skulle Sverige kunna ha 8 000 fler undersköterskor anställda.
            Det är kostnaden för arbetslöshet.
          </note>
          <note>
            Men framför allt handlar det om människor – människor som har
            tappat hoppet och som inte har ett jobb att gå till. De har inte
            ens en kontakt med Arbetsförmedlingen, för Arbetsförmedlingen
            jobbar inte aktivt med många av de människor som i dag är långtidsarbetslösa.
          </note>
          <note>
            Jag vill egentligen fråga Karolina Skog vilka konkreta åtgärder
            reger ­ ingen har i budgeten för att de långtidsarbetslösa ska
            kunna känna hopp och komma tillbaka till arbetsmarknaden. Jag
            nämnde flera av de insatser och förslag som Moderaterna har för
            att kunna halvera långtidsarbetslösheten på tre år. Men jag ser
            ingenting i den här budgeten.
          </note>
          <note>
            Nu vill jag gärna ge Karolina Skog tillfället att nämna tre eller
            fem konkreta åtgärder som kan ge hopp, men framför allt jobb,
            till den som är långtidsarbetslös.
          </note>
          <note>
            Anf. 22 KAROLINA SKOG (MP) replik:
          </note>
          <note>
            Fru talman! Ni kanske noterar att jag talar utan manus här i
            kammaren. Anledningen till att jag gör det är att jag tycker att
            det är viktigt att anpassa sig till det som händer i rummet. Jag
            vill inte skriva mina repliker i förväg, vilket Elisabeth Svantesson
            verkar ha gjort.
          </note>
          <note>
            Jag nämnde gruppen långtidsarbetslösa i mitt anförande och sa
            några ord om vad jag tycker. Jag tog inte upp hela Miljöpartiets
            plan för denna grupp, men jag nämnde den i mitt anförande. Det
            går självklart att kolla i efterhand.
          </note>
          <note>
            Det jag sa, och som jag gärna upprepar, är att jag tror att våra
            åtgärder mot långtidsarbetslösheten behöver bestå av olika delar.
            Jag är helt övertygad om att den viktigaste delen handlar om utbildning.
            När man tittar på de åtgärder som regeringen och samarbetspartierna
            har lagt fram för att stävja pandemins verkningar och framåt ser
            man att det är ett brett och stärkt utbud av utbildningsinsatser.
            Att det finns fler utbildningsplatser skulle jag säga är det absolut
            viktigaste.
          </note>
          <note>
            Sedan finns det en del andra centrala delar, exempelvis satsningen
            på vidareutbildning inom äldreomsorgen. Det är en viktig satsning,
            och den är viktig för äldreomsorgen.
          </note>
          <note>
            Det handlar också om att skapa insteg in på arbetsmarknaden för
            dem som inte har en lång utbildning. De kan kvalificera sig in
            i äldreomsorgen och få vidareutbildning på plats. Att få till
            stånd sådana här typer av system är några exempel på det vi gör
            för att stävja långtidsarbetslösheten i Sverige.
          </note>
          <note>
            Anf. 23 ELISABETH SVANTESSON (M) replik:
          </note>
          <note>
            Fru talman! Karolina Skog får gärna läsa min replik. Jag har
            inte över huvud taget skrivit någonting om att du inte skulle
            nämna långtidsarbetslösa.
          </note>
          <note>
            Men problemet var att det här inte alls handlade om långtidsarbetslöshet.
            Trots att ett av Sveriges största ekonomiska problem just nu är
            att människor står utanför arbetsmarknaden nämner inte Karolina
            Skog detta problem och hur de här personerna ska komma i arbete.
          </note>
          <note>
            När jag läser regeringens budget, som Karolina Skog är ett underlag
            till, ser jag att det är mer av samma politik som har lett Sverige
            till att bli ett av de sämsta länderna i Europa när det gäller
            arbetslöshet. Det är just den politiken ni så gärna vill fortsätta
            med.
          </note>
          <note>
            Det finns ingen konflikt när det gäller utbildning. Utbildning
            är självklart bra; låt mig säga det. Men det behövs så mycket
            mer för de här personerna. Jag ska nämna några saker.
          </note>
          <note>
            Se till att få en fungerande arbetsmarknadspolitik med effektiva
            åtgärder! Sänk kostnaden för att anställa dem som står längst
            bort! Ni har halverat antalet nystartsjobb, som var och är en
            av de mest effektiva insatserna. Se till att öka drivkraften att
            arbeta! Många som har invandrat till Sverige är nu långtidsarbetslösa;
            det är den största gruppen.
          </note>
          <note>
            Se till att ha ett bidragstak och en jobbpremie så att man får
            behålla mer av sin lön! Se till att Arbetsförmedlingen jobbar
            aktivt med praktikplatser! Även dessa har ni minskat dramatiskt
            under er tid i regeringen.
          </note>
          <note>
            Det här är bara några exempel på det som skulle kunna ge långtidsarbetslösa
            hopp och jobb – en egen inkomst.
          </note>
          <note>
            Och varför är det här så viktigt? Varför blir jag så upprörd
            när Miljöpartiet inte ens verkar se problemet? Därför att det
            här handlar om människors framtid men också om vår gemensamma
            ekonomi. Ni skulle inte behöva ha så många förslag på skattehöjningar
            om ni tog tag i den här frågan. Se till att pressa tillbaka arbetslösheten!
            Då ger ni människor ett jobb, och ni ger mer pengar till statskassan.
          </note>
          <note>
            Anf. 24 KAROLINA SKOG (MP) replik:
          </note>
          <note>
            Fru talman! Minns jag rätt var det jag sa att en av de viktigaste
            sakerna i denna typ av ekonomisk kris är att se till att vi inte
            får en grupp som fastnar i utanförskapet i form av långtidsarbetslöshet
            – kanske inte exakt men någonting i den stilen. Och det menar
            jag verkligen. Det är en oerhört viktig sak.
          </note>
          <note>
            En sak som jag när jag tittar framåt tror att vi behöver göra
            bättre i Sverige är att individualisera etableringsinsatserna
            mer. Jag anser att vi hanterar människor som kommer till Sverige
            för schabloniserat, som om de vore lika. Det är de inte. Det är
            en heterogen grupp som bör få olika bemötande.
          </note>
          <note>
            Miljöpartiet har verkat för att insatserna för nyanlända ska
            komma tidigare, till exempel insatserna för språk. Vi vill fortsätta
            den typen av reformagenda där vi riktar åtgärder till individen
            på rätt ställe. Vissa ska ha ett snabbspår rakt in i akademin,
            för det är där de har bäst förutsättningar. Andra behöver lära
            sig alfabetet, för det är där de står. De har en längre väg till
            egenförsörjning, och det måste vi erkänna och ta tag i.
          </note>
          <note>
            Det är en av sakerna som Miljöpartiet vill reformera när vi ser
            på arbetsmarknaden och insatser för de grupper som står längst
            från denna.
          </note>
          <note>
            Anf. 25 ULLA ANDERSSON (V) replik:
          </note>
          <note>
            Fru talman! Miljöpartiet ska gå till val på att bekämpa barnfattigdomen.
            Det är väldigt bra. Det behövs verkligen. Hundratusentals människor
            i Sverige lever i ekonomisk utsatthet. Många av dem är barn. Runt
            om i varje stad och varje kommun finns det människor som inte
            ens har råd med det mest relevanta, det mest väsentliga, det vill
            säga mat och hyra – familjer där barnens dröm om nya kläder till
            skolavslutningen förblir bara en dröm och där en ny cykel är något
            man aldrig kommer att få se.
          </note>
          <note>
            Barn som lever i ekonomisk utsatthet påverkas av det hela livet.
            Det påverkar deras skolresultat, och det påverkar deras hälsa
            – även i det vuxna livet.
          </note>
          <note>
            För mig blir det då obegripligt att Miljöpartiet vill införa
            marknadshyror. På vilket sätt skulle chockhöjda hyror bekämpa
            barnfattigdomen?
          </note>
          <note>
            Anf. 26 KAROLINA SKOG (MP) replik:
          </note>
          <note>
            Fru talman! Jag blir både bedrövad och glad av Ulla Anderssons
            fråga. Ulla Andersson implicerar här någonting och hittar på en
            agenda som inte finns. Dock blir jag glad eftersom det ger mig
            möjlighet att vara tydlig. Jag har också en väldigt tydlig bostadsminister
            i ryggen.
          </note>
          <note>
            Miljöpartiet tror inte på marknadshyror. Miljöpartiet kommer
            inte att införa marknadshyror. Bostadsministern har lovat att
            så länge hon har den posten kommer inte marknadshyror att införas
            i Sverige. Anledningen är såklart att vi helt enkelt inte tror
            på den modellen. Vi tror att den i längden skulle leda till högre
            hyror. Vi ser tvärtom att den offentliga styrningen på bostadsmarknaden
            i stort behöver öka.
          </note>
          <note>
            Fru talman! Jag måste ändå markera mot Vänsterpartiets sätt att
            förvanska andra partiers agenda och därmed också skrämma upp många
            hyresgäster i Sverige. Jag är övertygad om att många nu sitter
            hemma och faktiskt tror och är rädda för att deras hyra kommer
            att höjas. Då är det ändå bra att vi nu får möjlighet att vara
            tydliga: Ingen kommer att få en chockhöjd hyra.
          </note>
          <note>
            Det finns en punkt i januariavtalet som handlar om att förändra
            hyressättningen i nyproduktion. En utredning har gjorts som ska
            ut på remiss. Punkt.
          </note>
          <note>
            Anf. 27 ULLA ANDERSSON (V) replik:
          </note>
          <note>
            Fru talman! Det är ju inte vi som skrämmer hyresgästerna; det
            är ni som gör det med det här förslaget. Menar ni att Hyresgästföreningen
            och alla hyresgäster som ser igenom förslaget är helt fel ute?
            Vilka belägg skulle Hyresgästföreningen ha för att försöka lura
            sina hyresgäster, dem de företräder? Kan Karolina Skog tala om
            det för mig vore det bra.
          </note>
          <note>
            Jag tror nog att Karolina Skog vet att såväl Centern och Liberalerna
            som Fastighetsägarna ser detta som det första steget i att införa
            marknadshyror i hela beståndet. Det är ganska självklart, för
            vad jag vet har inget land kunnat upprätthålla två så separata
            system. I exempelvis Finland, som jag berättade om tidigare, innebar
            det hyreshöjningar på 26 procent. I Gävle skulle det innebära
            1 500–2 000 kronor mer i månaden.
          </note>
          <note>
            Inte kommer de personer som vi talar om när vi säger att barnfattigdomen
            ska bekämpas att få höjda löner med 1 500–2 000 kronor i månaden.
            Inte kommer barnbidragen och bostadsbidragen att höjas. Jo, bostadsbidragen
            måste man ju höja. Det var ju det som hände i Finland. Fyra år
            efter det att fri hyressättning i nyproduktion infördes hade man
            marknadshyror i hela bostadsbeståndet, och kostnaderna för bostadsbidragen
            skenade. Skulle vi översätta Finland till Sverige skulle kostnaderna
            öka med åtta gånger per hyresgäst. Det innebär ungefär 35 miljarder
            rakt ned i fastighetsägarnas fickor. Det skulle inte göra det
            bättre för barnen som tvingas leva i lägenheterna med dessa chockhöjda
            hyror. De kommer kanske inte ens att kunna bo kvar. Det är ju
            det marknadshyror handlar om: att chockhöja folks hyror helt i
            strid mot folks vilja.
          </note>
          <note>
            Anf. 28 KAROLINA SKOG (MP) replik:
          </note>
          <note>
            Fru talman! Vi har en grön bostadsminister i Sveriges regering
            som har gett ett väldigt tydligt besked: Så länge hon innehar
            posten kommer inte marknadshyror att införas i Sverige.
          </note>
          <note>
            Det som övergår mitt förstånd är hur Vänsterpartiet och Ulla
            Andersson kan få för sig att om man avsätter den ministern och
            öppnar upp för kanske en borgerlig regering som ska arbeta med
            stöd av Sverigedemokraterna skulle det ge ett tydligare lugnande
            besked till Sveriges hyresgäster om en bättre bostadsmarknad där
            stat och kommun är mer aktiva för att förbättra bostadsmarknaden.
            För mig går inte det ihop på något sätt.
          </note>
          <note>
            Anf. 29 JAKOB FORSSMED (KD) replik:
          </note>
          <note>
            Fru talman! Om man landade här i Sveriges riksdag från yttre
            rymden i någon av de farkoster som amerikanska myndigheter i olika
            rapporter påstår finns och lyssnade på Karolina Skogs anförande
            skulle man kunna få för sig att vi har mycket begränsade problem
            i Sverige – förutom i kollektivtrafiken. Där har vi stora problem,
            som ska lösas med en app.
          </note>
          <note>
            Jag delar Karolina Skogs bild att vi har problem med kollektivtrafiken,
            och den här appen tror jag säkert är jättebra. Men verkligheten
            pockar på uppmärksamhet. Vi har en långtidsarbetslöshet som riskerar
            att växa kraftigt och bita sig fast på skyhöga nivåer. Den leder
            till att människors gardiner inte dras upp på morgonen; i stället
            hamnar man i ett mycket långt utanförskap. Den ger sociala problem
            och fysiska och hälsomässiga problem som kan vara under lång tid
            och påverka hela familjens livssituation.
          </note>
          <note>
            Vi har en vårdsituation där vårdpersonal inte vet när de ska
            få återhämtning och där regeringen uppenbarligen inte har en plan
            för hur vi ska hantera alla uppskjutna behandlingar och operationer
            och all den vård som inte har sökts under pandemin. Det finns
            inga svar på detta i regeringens vårproposition, eller i budgetpropositionen
            för den delen.
          </note>
          <note>
            Vi har en trygghetssituation där människor känner en oro och
            där människors liv begränsas av organiserad brottslighet som sätter
            skräck i hela bostadsområden.
          </note>
          <note>
            Vad är Karolina Skogs svar på de här utmaningarna och de här
            problemen? Det finns inte ett enda nytt grepp i den här vårpropositionen
            för att möta exempelvis långtidsarbetslösheten. Det är mer av
            samma politik som hittills inte har fungerat.
          </note>
          <note>
            Anf. 30 KAROLINA SKOG (MP) replik:
          </note>
          <note>
            Fru talman! Det är uppenbarligen svårt att vara så tydlig i talarstolen
            att alla hör.
          </note>
          <note>
            Jag är orolig för risken att vi ska hamna i det läge som vi var
            i under den tid då en borgerlig regering hanterade en ekonomisk
            kris, för det ledde till att vi fick grupper som hamnade väldigt
            långt ifrån arbetsmarknaden. Det är grupper som faktiskt än i
            dag präglas av den tafatthet som fanns och de felaktiga prioriteringar
            som gjordes då.
          </note>
          <note>
            Det har jag haft för ögonen under hela den här krisen, och det
            är en av anledningarna till det fokus som har varit på att rädda
            så många jobb som möjligt under krisen men också samtidigt satsa
            framåt. För det är faktiskt det som jag på riktigt tror på, att
            vi vågar se mot framtiden och se de jobb som kan finnas i framtiden
            i Sverige. Det är det ledarskap som Sverige behöver och som gör
            att företag växer, satsar och anställer fler, bland annat i gruppen
            långtidsarbetslösa.
          </note>
          <note>
            Jag är helt övertygad om att det är det viktigaste för Sverige.
            Det är också det som lägger grunden till att vi kan ha råd att
            ha välstånd på den nivå som vi förväntar oss – den vård som vi
            förväntar oss och den äldrevård som våra gamla är värda.
          </note>
          <note>
            Det finns stora behov i välfärden, och vi satsar på välfärden.
            Vi kommer att behöva ännu större satsningar. Jag har inget nytt
            recept, för jag tror nämligen att det är pengar till kommuner
            och regioner som kommer att funka. Jag tror på att det är det
            offentliga som ska äga och styra vård och äldreomsorg, och då
            behöver de medel till det för att kunna anställa fler. Jag tror
            faktiskt inte att det är mer komplicerat än så.
          </note>
          <note>
            Anf. 31 JAKOB FORSSMED (KD) replik:
          </note>
          <note>
            Fru talman! För mig är det uppenbart att vi behöver använda långt
            fler verktyg än de som Karolina Skog presenterar här i replikskiftet
            om vi ska komma till rätta med den höga arbetslösheten.
          </note>
          <note>
            Alliansregeringen tror jag gjorde flera misstag under sin period,
            men det blev också så att OECD utvärderade alliansregeringen,
            och företrädare för OECD sa efter finanskrisen att det är svårt
            att se att man hade kunnat agera bättre än vad alliansregeringen
            gjorde.
          </note>
          <note>
            Jag ger gärna beröm för en del av den krispolitik som den här
            reger ­ ingen har stått för. Vi hade inte ett permitteringssystem
            på plats under förra finanskrisen. Alliansregeringen tog initiativ
            till att vi tog fram ett sådant, och regeringen har infört detta.
            Det har varit oerhört betydelsefullt. Samtidigt har jag pekat
            många gånger på att det inte har gett samma skydd för dem som
            har svagast förankring på arbetsmarknaden, de tillfälligt anställda.
            Det är till följd av en regel som Karolina Skog tillförde till
            det här systemet, som inte fanns ursprungligen och som jag menar
            har varit myck ­ et skadlig och också har gjort det svårare och
            vägen tillbaka längre för en del på svensk arbetsmarknad.
          </note>
          <note>
            Satsningarna som Karolina Skog pekar på – var finns evidensen
            för att de ger effekt? Vi vet att om vi fördubblar subventionerna
            till nystartsjobb kommer fler att få de jobben, och de jobben
            kommer att leda till fler riktiga anställningar så småningom.
            Det är prövat sedan tidigare, och vi vet att det funkar. Varför
            väljer då regeringen att inte använda sig av den typen av verktyg
            utan i stället satsa mer på extratjänster som inte ger de effekterna?
          </note>
          <note>
            Jag tycker att Karolina Skog ofta signalerar pragmatism, och
            det tycker jag är väldigt bra. Men pragmatism handlar också om
            att ompröva, pröva nytt och lägga det som inte har fungerat åt
            sidan när det gäller arbetslöshet, brottslighet eller vad det
            nu kan vara. Det handlar om att pröva nya saker och framför allt
            om de stora, riktiga reformer som nu krävs.
          </note>
          <note>
            Jag frågade om arbetslöshetssidan, och nu frågar jag i stället
            om trygghetssidan. Vilka är era stora reformer för att komma till
            rätta med den svenska organiserade brottsligheten?
          </note>
          <note>
            Anf. 32 KAROLINA SKOG (MP) replik:
          </note>
          <note>
            Fru talman! Hela lösningen för hur vi kommer till rätta med arbetslöshet
            eller trygghet får Jakob Forssmed söka svar på i andra debatter
            än här i riktlinjedebatten. Jag återkommer gärna till detta, för
            vi har väldigt myck ­ et att säga i de delarna.
          </note>
          <note>
            När det gäller arbetslösheten menar jag att den grupp som vi
            behöver fokusera mycket på är de nyanlända kvinnorna. Där fungerar
            extratjänsterna bra. De är ett bra insteg för den gruppen, och
            det är därför vi håller fast vid den reformen.
          </note>
          <note>
            När det gäller trygghet vill jag svara att utöver det som görs
            för fler poliser och starkare myndigheter behöver vi fokusera
            mer på att kriminalitet faktiskt handlar om pengar. Vi behöver
            följa pengarna och stärka myndigheters möjligheter att samverka
            och följa pengarna till kärnan för att bryta ned möjligheterna
            att kunna tjäna pengar, för det är det som är kriminalitetens
            kärna. Där kan vi göra mycket mer genom effektiv myndighetssamverkan
            och genom att involvera fler myndigheter i arbetet. Polisen är
            viktig men kan inte lösa detta själv.
          </note>
          <note>
            Vi behöver ha ett bredare arbete för att knäcka den organiserade
            brottsligheten och därmed mycket av det grova våld som drabbar
            alldeles för många i dag.
          </note>
          <note>
            Anf. 33 Finansminister MAGDALENA ANDERSSON (S):
          </note>
          <note>
            Fru talman! Vi har nu ägnat över ett år av den ekonomiska politiken
            åt krishantering, och till sist börjar vi se ljusningen, inte
            minst tack vare vaccinerna. Karolina Skog kunde fira första sprutan
            i går, och jag har nu under debatten fått möjlighet att boka min
            andra vaccinspruta. Ännu finns inte några lediga tider, men det
            väntar vi på.
          </note>
          <note>
            Faran är inte över, så det är viktigt att vi håller ut ännu ett
            tag. Men spruta för spruta återvänder nu känslan av att vi kommer
            att ta oss igenom den här pandemin.
          </note>
          <note>
            Under våren har regeringen fortsatt förlänga och förstärka krisåtgärder
            i ett stort antal extra ändringsbudgetar. Jag vill än en gång
            understryka hur viktigt det har varit att samarbeta för Sveriges
            bästa över partigränserna och mellan arbetsgivare och arbetstagare
            för att få krisåtgärder på plats så snabbt som möjligt. Det visar
            på en underliggande styrka i Sverige för svensk demokrati och
            för den svenska arbetsmarknadsmodellen.
          </note>
          <note>
            Från regeringens sida vägleds den ekonomiska krishanteringen
            av några enkla principer. Den första har varit att säkerställa
            nödvändiga resurser för att bekämpa smittan, vårda sjuka och skydda
            riskgrupper. Självklart kan mer pengar inte lösa allt, men när
            pengar kan göra skillnad ska de finnas där.
          </note>
          <note>
            Den andra principen har varit att rädda svenska jobb. För att
            ge livs ­ kraftiga företag en möjlighet att övervintra har skattepengar
            ställts till förfogande i en omfattning som saknar motstycke i
            svensk historia. Med åtgärder som korttidspermittering, omställningsstöd,
            omsättningsstöd, hy ­ resstöd och likviditetsstöd via skattekontot
            har många företag tagit sig ige ­ nom den här krisen. Över en
            halv miljon löntagare har kunnat vara kort ­ tidspermitterade
            i stället för att riskera arbetslöshet.
          </note>
          <note>
            Stöden har kostat skattebetalarna enorma belopp, men de har också
            räddat hundratusentals löntagare från arbetslöshetsrisken.
          </note>
          <note>
            Redan när krisen bröt ut var jag tydlig med att ingen ansvarsfull
            politiker kan lova att rädda alla jobb och alla företag i en så
            här djup kris. Den tredje principen har därför varit att säkra
            trygghet och omställning för den som ändå blir av med jobbet.
            I Sverige ska den som blir av med jobbet ha en trygg försäkring
            som skyddar mot en privatekonomisk katastrof oavsett om det beror
            på pandemin, en fabriksbrand eller att arbetsgivarens verksamhet
            inte längre är lönsam.
          </note>
          <note>
            Den som blir arbetslös ska naturligtvis möta både tydliga krav
            och goda möjligheter att ta sig vidare till nästa jobb. Därför
            har vi förstärkt a-kassan men också fortsatt den kraftiga utbyggnaden
            av utbildningsplatser.
          </note>
          <note>
            Fru talman! Krisåtgärderna har gjort skillnad. Att Sveriges bnp
            minskade under 2020 var oundvikligt, men tappet är klart mindre
            än i många andra länder. Handlingsutrymmet i statsfinanserna är
            fortsatt stort tack vare att vi höll emot kraven på att lägga
            100 miljarder i månaden till företag som, många av dem, inte alls
            var i kris men också tack vare att vi har sparat i ladorna under
            de goda åren så att vi kunde gå in i krisen med den lägsta statsskulden
            sedan 1977.
          </note>
          <note>
            Tittar vi på antalet konkurser ser vi att det var lägre än normalt
            under förra året, även om det förstås ökade i de hårdast drabbade
            branscherna.
          </note>
          <note>
            Vi ser också att kommunernas andel av kostnader för ekonomiskt
            bistånd har stått i stort sett still under den här krisen. Det
            gör att de mycket stora tillskott som regeringen har gett till
            skolan, sjukvården och äldreomsorgen har kunnat användas till
            just det och inte till att försörja människor som har blivit av
            med jobbet.
          </note>
          <note>
            Fru talman! På arbetsmarknaden är bilden tudelad. Å ena sidan
            har andelen sysselsatta trots en historisk kris förblivit på en
            historiskt hög nivå. Den är högre än när regeringen tillträdde.
            Tittar vi på arbetskraftsdeltagandet ser vi att det till och med
            har ökat under krisen. Å andra sidan har grupper som har en svagare
            ställning på arbetsmarknaden – ungdomar, utomeuropeiskt födda,
            den som saknar gymnasiekompetens eller har ett funktionshinder
            som gör det svårare på arbetsmarknaden – fått det ännu svårare
            sedan krisen slog till.
          </note>
          <note>
            Här får jag tyvärr konstatera att det cirkulerar en märklig syn
            på jobben. Många tycks tänka att svensk arbetsmarknad ska bli
            mer lik andra EU-länders. Det visar att man inte riktigt har förstått
            utmaningen, vare sig på svensk eller på europeisk arbetsmarknad
            och framför allt inte hur de skiljer sig åt. När jag träffar mina
            europeiska finansministerkollegor får jag veta att de kämpar med
            att få människor att komma igång med att söka jobb. Många, inte
            minst kvinnor, har lämnat arbetsmarknaden. Även om ländernas arbetslöshetstal
            ser bättre ut beror det alltså just på att man har gett upp. Man
            blir i stället försörjd av sin partner eller sina föräldrar.
          </note>
          <note>
            Den sortens arbetsmarknad – där arbetslösheten hålls nere genom
            att kvinnor lämnar arbetsmarknaden eller att vuxna barn sitter
            hemma och försörjs av sina föräldrar – ska Sverige inte ta efter.
            Om vi skulle ha en genomsnittlig europeisk arbetsmarknad skulle
            det dessutom innebära att en halv miljon färre svenskar skulle
            gå till jobbet varje morgon.
          </note>
          <note>
            Sedan Stefan Löfven blev statminister har regeringen i stället
            bedrivit en politik som har bidragit till att 350 000 fler kom
            i arbete före pandemin, varav 100 000 i välfärden. Det är den
            politiken vi nu ska fortsätta med. Vi ska se till att fler människor
            kommer i arbete. Vi ska bekämpa arbetslös ­ heten genom att få
            fler i arbete, inte genom att gömma människor i statistiken.
          </note>
          <note>
            Hur ser då vägen till jobb ut? Det första och mest akuta är att
            vi inte ska rulla tillbaka krispolitiken för snabbt. Vi ser nu
            en ljusning i ekonomin. Men läget är fortfarande osäkert, och
            många branscher har det oerhört tufft. Regeringen och samarbetspartierna
            har därför kommit överens om att förlänga krisåtgärderna till
            oktober. Och självklart fortsätter vi att följa läget mycket noggrant
            för att se vilka åtgärder som är väl avvägda.
          </note>
          <note>
            Det andra är att vi ska investera där jobben kan och ska växa
            fram. Vi ska tidigarelägga och snabba på så många investeringar
            det bara går – i järnvägar, vägar, bredband och annan form av
            infrastruktur. Vi ska rusta upp och bygga ut välfärden för att
            möta framtidens behov, inte minst det stora behov som vi kommer
            att se i äldreomsorgen de kommande decennierna.
          </note>
          <note>
            Vi ska också bejaka den gröna industriella revolution som pågår
            i Sverige. Det finns beräkningar på att över 1 000 miljarder kronor
            kommer att investeras i grön industri, bara i norra delen av Sverige.
            Vi står inför en historisk möjlighet att lämna över inte bara
            världens första fossilfria välfärdsland till våra barn utan också
            en av världens mest konkurrenskraftiga ekonomier. Den möjligheten
            ska vi ta vara på och bejaka för framtidens svenska jobb. Och
            de jobben är gröna.
          </note>
          <note>
            Det tredje är att rusta de arbetslösa för de jobb som nu växer
            fram. Några behöver hjälp att hitta till branscher och yrken som
            man kanske inte har tänkt sig tidigare. Man kanske behöver komplettera
            sina yrkeskunskaper eller till och med lära sig ett helt nytt
            yrke. Andra behöver hjälp för att få in en fot på arbetsmarknaden
            och lära sig svenska genom en praktikplats eller extratjänst.
            Med tydliga krav, goda möjligheter och många vägar till jobb utifrån
            individuella förutsättningar, det är så vi får människor i arbete,
            inte med sänkta löner och skatterabatter för personer som redan
            har jobb.
          </note>
          <note>
            Fru talman! Vi ska inte glömma varför jobben är så viktiga. Jobben
            är grunden för i stort sett alla andra problem vi vill lösa. När
            fler jobbar och betalar skatt kan vi anställa fler poliser, fler
            socialsekreterare och fler lä ­ rare. Vi kan rusta upp och bygga
            ut vägar och järnvägar, bygga bostäder och säkra en trygg pension
            för alla dem som har jobbat ett helt långt yrkes ­ liv. Och vi
            kan fortsätta snabba på klimatomställningen.
          </note>
          <note>
            Fler i arbete gör inte minst att vi kan stärka både sjukvården
            och äldreomsorgen. Här har pandemin visat att det finns mycket
            att göra. Arbetsvillkoren måste bli bättre. Kollegorna måste bli
            fler. De delade turerna och ofrivilliga deltiderna måste bort.
            Det är grundläggande rättvisefrågor för alla Sveriges välfärdsarbetare.
          </note>
          <note>
            Bättre villkor och fler kollegor är dessutom helt avgörande för
            att fler ska vilja söka sig till välfärdsyrkena. Och det kommer
            att behövas. Nu börjar den stora 40-talistgenerationen fylla 80,
            och de ska självklart ha en trygg ålderdom. Det har de rätt till
            efter att ha byggt detta land som vi är så stolta över. Samtidigt
            ser vi att 90-talisterna, som också är stora kullar, börjar komma
            upp i åldern då man skaffar barn. Och de ska såklart kunna gå
            till jobbet utan att ha ont i magen över att barngrupperna i förskolan
            är för stora.
          </note>
          <note>
            Fru talman! När vi nu börjar se slutet på pandemin börjar allt
            fler fråga sig vilket Sverige vi vill ha efter pandemin. En sak
            är säker: Sverige ska inte gå tillbaka till att vara samma land,
            utan vi ska bygga Sverige starkare.
          </note>
          <note>
            Här befinner vi oss i ett helt nytt politiskt läge. Oavsett vilket
            av de problem vårt samhälle står inför – låt vara arbetslösheten,
            bristerna i välfärden, den ojämlika skolan, kriminaliteten eller
            klimatkrisen – har de två saker gemensamt. Det första är att det
            inte går att lösa med hjälp av fler marknadsexperiment, ideologiska
            avregleringar eller stora skattesänkningar. Det andra är att det
            är problem som vi måste lösa tillsammans, med gemensamma lösningar.
            Och det vill den här regeringen göra.
          </note>
          <note>
            I ett komplicerat parlamentariskt läge har vi valt brett samarbete
            i stället för ändlösa konflikter och handlingsförlamning. Under
            den värsta krisen sedan andra världskriget har Sverige gått samman
            för att lösa problem i stället för att prioritera kortsiktiga
            politiska poänger. Det visar på styrkan i att samarbeta även när
            det är svårt. Och nu fortsätter vi att ta Sverige framåt tillsammans
            och bygga ett starkare och grönare land.
          </note>
          <note>
            Avslutningsvis vill jag ta tillfället i akt och önska alla i
            riksdagen en riktigt glad sommar, om än med reservation för att
            läget fortfarande är osäkert. Finansdepartementet fortsätter att
            bevaka utvecklingen noga och skulle om det behövs inte tveka att
            återkomma med ytterligare åtgärder.
          </note>
          <note>
            Anf. 34 OSCAR SJÖSTEDT (SD) replik:
          </note>
          <note>
            Fru talman! Vi har under veckorna som gått fått ta del av en
            del besynnerliga utspel från Socialdemokraterna. Man vill försämra
            för dem som pensionssparar inom ramen för ett investeringssparkonto,
            man vill riva upp 3:12-regelverket för att kraftigt öka beskattningen
            för landets alla småföretagare och man vill återinföra förmögenhetsskatten.
          </note>
          <note>
            Den här regeringen är inte känd för att fästa särskilt stor vikt
            vid konsekvensanalyser, i den mån man över huvud taget gör sådana.
            Min fråga till finansministern är helt enkelt: Har man gjort någon
            som helst konsekvensanalys av de här förslagens effekter?
          </note>
          <note>
            Fördelningspolitik i all ära, men det är ändå ganska enkelt.
            Tar man pengar från person A och ger dem till person B kommer
            B att bli relativt rikare medan A blir relativt fattigare. Jag
            menar alltså inte konsekvens ­ analyser av fördelningen utan konsekvensanalyser
            av investeringar, före ­ tagande, jobb och sysselsättning. Har
            man över huvud taget gjort någon sådan?
          </note>
          <note>
            Vi har haft förmögenhetsskatt i det här landet. Det fanns en
            anledning till att den avskaffades. Andra länder som har haft
            motsvarande har också avskaffat det, just därför att kapital,
            investeringar, företagande och jobb tenderar att försvinna någon
            annanstans.
          </note>
          <note>
            Anf. 35 Finansminister MAGDALENA ANDERSSON (S) replik:
          </note>
          <note>
            Fru talman! Jag vill börja med att välkomna Oscar Sjöstedt tillbaka
            till kammaren. Oscar Sjöstedt är en den enda av oss som debatterar
            som har varit tvungen att frånvara under stora delar av den här
            debatten. Han har tyvärr missat många intressanta inlägg och replikskiften.
            Han har säkert goda skäl för sin frånvaro. Men det har varit en
            spännande och intressant debatt.
          </note>
          <note>
            Fördelningspolitik i all ära, säger Oscar Sjöstedt. Det sammanfattar
            Sverigedemokraternas syn på den ekonomiska politiken. Man har
            tagit en oerhört tydlig ställning långt ut på högerkanten i den
            ekonomiska politiken och försvarar gång på gång dem som har de
            största förmögenheterna och de högsta inkomsterna.
          </note>
          <note>
            Man försöker att använda vanliga småsparare eller en målerifirma
            i Sveg och skjuta dem framför sig och hävda att det är deras intressen
            man talar för. Det visar sig att det är det inte alls, utan det
            är de rikaste och deras privilegier som man försvarar.
          </note>
          <note>
            Det finns inga förslag ens från en socialdemokratisk arbetsgrupp,
            som ju rönt stort intresse, att försämra för vanliga småsparare
            även om många i debatten försöker hävda det. Det finns inte några
            sådana förslag.
          </note>
          <note>
            Vad gäller 3:12-regelverket har till och med Dagens industri
            skrivit om det förslag som regeringen har haft och att det inte
            finns ett enda måleriföretag i hela Härjedalen som skulle påverkas
            av det.
          </note>
          <note>
            Här försöker man att använda vanligt folk att vifta med när syftet
            med politiken uppenbart är att fortsätta att försvara de rikas
            skatteprivilegier. Det är Sverigedemokraternas ekonomiska politik
            när man granskar den.
          </note>
          <note>
            Anf. 36 OSCAR SJÖSTEDT (SD) replik:
          </note>
          <note>
            Fru talman! Jag har väldigt ont i ryggen i dag, så jag har inte
            kunnat sitta ned hela dagen. Därför har jag rört på mig lite grann
            ute i kammarfoa ­ jén för att sträcka på mig. Jag ber om ursäkt
            för den frånvaron, men den var nödvändig.
          </note>
          <note>
            Fru talman! Jag förstår inte riktigt det här. Vi har inte avskaffat
            värn ­ skatten för dem med högsta inkomster. Det var Socialdemokraterna
            som gjorde det. Det var inte nödvändigtvis en jättedålig reform.
            Men man kan inte skylla på oss för det. Det var Socialdemokraterna
            som gjorde det.
          </note>
          <note>
            Det sägs att vi försvarar de förmögna. Jag fattar inte det heller.
            På vilket sätt då? Vilken reform är det som jag har föreslagit
            som specifikt gynnar människor med stora förmögenheter? Jag talar
            om investeringssparkonto.
          </note>
          <note>
            Jag tycker att det är alldeles rimligt. Om person A har tio gånger
            mer pengar än person B på sitt investeringssparkonto betalar person
            A tio gång ­ er mer i skatt. Har man hundra gånger mer pengar
            betalar man hundra gånger mer i skatt. Det är väl ganska rimligt
            oavsett om man har mycket eller lite pengar. Det är en väldigt
            rimlig princip för beskattning.
          </note>
          <note>
            Jag kan i princip garantera att den som driver en målerifirma
            är beroende av 3:12-regelverket, ett åkeri, ett litet aktiebolag,
            ett rörmokeri eller vad det kan vara. Det är småföretagare som
            är beroende av 3:12-regelverket som Socialdemokraterna nu vill
            riva upp och förstöra. De jobbar ganska långa timmar, sena kvällar
            och mycket helg. De kanske inte träffar sin familj så mycket som
            de vill. De är helt beroende av 3:12-regelverket.
          </note>
          <note>
            Nej, jag förstår inte syftet. Tar man bort incitamenten att tjäna
            pengar finns det ingen poäng att starta företag över huvud taget.
            Det blir väldigt företagsfattigt i Sverige. Alla kan inte jobba
            i offentlig sektor även om fler kanske behöver göra det.
          </note>
          <note>
            Alla kan inte jobba i offentlig sektor. Någon behöver jobba i
            det privata näringslivet också. Det är ingen som kommer att starta
            företag om finansministern får som hon vill. Det finns inga incitament
            till det.
          </note>
          <note>
            Anf. 37 Finansminister MAGDALENA ANDERSSON (S) replik:
          </note>
          <note>
            Fru talman! Sanningen är att vi har ett skattesystem där de som
            har stora miljoninkomster och plockar ut dem via sina 3:12-bolag
            har lägre skatt än en undersköterska som andel av inkomsten. Det
            är vad Oscar Sjöstedt står och försvarar, och sedan låtsas han
            att det är vanligt folks sida han står på. Nej, det är det inte.
          </note>
          <note>
            De betalar skatt på sina inkomster, som är högre som andel än
            vad miljonärerna betalar. Det är vad Oscar Sjöstedt tycker är
            rätt. Jag däremot tycker att de som har stora förmögenheter, och
            som i dagens skattesystem har stora skatterabatter, kan bidra
            lite mer. De kan de till exempel göra till den byggnadsarbetare
            som har jobbat ett helt långt yrkesliv och behöver gå i pension
            i förtid.
          </note>
          <note>
            När det gäller ISK är sanningen att det finns en skatterabatt
            i ISK. Det är tydligt. Det skrevs när man införde ISK att det
            är en skatterabatt. Det gör att varje krona i skatterabatt går
            till någon. Det har visat sig att var tredje krona av skatterabatten
            går till personer som har mer än 3 miljoner på ISK-kontot.
          </note>
          <note>
            Det kan vara värt att reflektera över det. Men det tycker inte
            Oscar Sjöstedt. Han tycker att det är rätt att vi ska ha stora
            skatterabatter för dem med största förmögenhet.
          </note>
          <note>
            När det gäller 3:12-reglerna framgår det tydligt av fördelningsanalysen
            för det förslag som regeringen har plockat fram att det är de
            som har den högsta inkomsten, den rikaste tiondelen, som skulle
            betala den absolut största delen av den skattehöjningen. Men det
            tycker Oscar Sjöstedt också är fel.
          </note>
          <note>
            Han står upp för att de som har stora förmögenheter och de allra
            högsta inkomsterna ska betala lägre skatt än undersköterskor,
            byggnadsarbetare och målerifirmor. Det är Oscar Sjöstedts politik.
          </note>
          <note>
            Jag önskar Oscar Sjöstedt en bättring av ryggen.
          </note>
          <note>
            Anf. 38 ELISABETH SVANTESSON (M) replik:
          </note>
          <note>
            Fru talman! Förra året sa finansministern här i kammaren att
            hon inte utesluter skatt på någonting. Det kanske blir skatt på
            badtofflor och månlandningar, raljerade hon. Jag tar beskattning
            av svenska folket lite mer allvarsamt än så.
          </note>
          <note>
            Sverige är ett högt beskattat land. Många hårt arbetande människor
            betalar mycket i skatt. Många undrar också: Vad får jag då för
            pengarna? Vad får jag för de inbetalade pengarna? Hur fungerar
            egentligen tryggheten för mig? Kommer polisen när jag behöver
            den? Får jag vård i tid?
          </note>
          <note>
            Fru talman! Det som bekymrar mig är att det inte finns några
            gränser för vad finansministern tänker fortsätta att höja skatterna
            med för svenska folket. Bara den senaste tiden har en mängd olika
            skatter varit på väg att införas.
          </note>
          <note>
            Det handlar om skatt på hämtmat, skatt på kläder och skor, höjd
            energi ­ skatt för industri och jordbruk, höjd fordonsskatt, höjd
            skatt på tjänstebilar och en ny bankskatt. En del av de skatterna,
            fru talman, drabbar hårt arbe ­ tande människor.
          </note>
          <note>
            På sin egen kammare har också finansministern skrivit om ytterligare
            några skatter hon gärna vill införa under nästa mandatperiod.
            Det är höjd skatt på arbete och entreprenörskap, återinförd förmögenhetsskatt,
            kraftigt begränsat rut, minskade ränteavdrag och höjd skatt på
            ISK. Det är väldigt tydligt att det kraftigt ska begränsas. Det
            kommer att drabba småsparare. Sedan har hon en hel del kompisar
            i sitt parti som gärna vill återinföra fastighetsskatten.
          </note>
          <note>
            Allt detta kommer att drabba vanligt folk eftersom Socialdemokraterna
            och regeringen inte har förmåga att pressa tillbaka arbetslösheten
            och minska utgifterna för staten. Min enkla fråga till finansministern
            är: Vilka förslag har finansministern för att minska statens utgifter
            och inte bara att försöka öka statens inkomster genom att höja
            skatten för vanligt folk?
          </note>
          <note>
            Anf. 39 Finansminister MAGDALENA ANDERSSON (S) replik:
          </note>
          <note>
            Fru talman! Jag vill påpeka att flera av de skatter som Elisabeth
            Svantesson tar upp ingår i den gröna skatteväxlingen där vi på
            motsvarande sätt sänker inkomstskatterna. Hela tanken bakom detta
            är att öka de miljöstyrande delarna av beskattningen. Å andra
            sidan sänker man skatt på vanliga inkomster, förvärvsinkomster,
            och på företag för att på så sätt öka styrningen men utan att
            öka det samlade skatteuttaget. Bankskatten var min företrädare
            Anders Borg den förste att föreslå. Den används till att finansiera
            försvaret.
          </note>
          <note>
            Det är Moderaternas problem. Vi behöver ha finansiering för att
            kunna genomföra alla de åtgärder som behövs vad gäller att bygga
            ut polisen och försvaret, att arbeta mer förebyggande mot kriminaliteten
            och också för att förbättra äldreomsorgen.
          </note>
          <note>
            Elisabeth Svantesson frågar hur vi ska minska statens utgifter.
            Regeringen har gjort stora åtgärder för att fler ska komma i arbete.
            Det innebär att det är fler som jobbar nu än när Elisabeth Svantesson
            var arbetsmarknadsminister.
          </note>
          <note>
            Med det sagt har jag under mitt anförande visat på en lång rad
            olika åtgärder som regeringen avser att vidta för att fler människor
            ska komma i arbete. Det är någonting som ökar skatteintäkterna
            och möjliggör finansiering av en lång rad viktiga åtgärder. Men
            det minskar naturligtvis också statens utgifter för arbetslösheten.
          </note>
          <note>
            Anf. 40 ELISABETH SVANTESSON (M) replik:
          </note>
          <note>
            Fru talman! Sverige står inför många stora utmaningar. Vi behöver
            fi ­ nansiera polisen, försvaret och välfärden åren framöver.
            Men det kommer inte att lösas genom fler skatter utan genom att
            fler betalar skatt. Finans ­ ministern verkar ändå ganska nöjd
            över att Sverige trots allt har rekord ­ nivåer när det gäller
            långtidsarbetslöshet.
          </note>
          <note>
            Självklart jobbar fler i dag än för sju år sedan. Det vore konstigt
            annars, med en befolkningstillväxt som verkligen har ökat.
          </note>
          <note>
            Men problemet för regeringen är att man inte förmår prioritera
            när det gäller utgifterna. Man förmår inte att pressa tillbaka
            arbetslösheten, som jag har nämnt. Hade den bara utvecklats som
            snittet i EU under den tid som Magdalena Andersson varit finansminister
            hade vi haft 42 miljarder mer i offentliga finanser varje år.
          </note>
          <note>
            Arbetslösheten måste man komma till rätta med, men man kan också
            prioritera annorlunda bland statens utgifter. Det går att säga
            nej till ineffek ­ tiv politik som kostar skattebetalarna massor
            av pengar i stället för att före ­ slå skattehöjningar för dem.
          </note>
          <note>
            Det går att pressa ned utgifterna. Jag har många gånger här i
            kammaren nämnt flera saker som man kan göra för att minska utgifterna.
            Det går ock ­ så att komma till rätta med läckaget från välfärdssystemen
            till de kriminel ­ la – det har särskilt funnits under de senare
            åren. Man kan till exempel se till att det i permitteringslagstiftningen
            finns en särskild straffbestämmelse som gör det olagligt att fuska
            med permitteringsstöd.
          </note>
          <note>
            Det är några exempel på vad man kan göra innan man kommer med
            förslag om att straffa hårt arbetande människor. Jag förstår att
            många reagerade när finansministern lyfte förslaget om att kraftigt
            begränsa ISK. Hårt arbetande människor ställer klockan varje dag.
            När de får sin lön sparar de en liten del av den. När man som
            finansminister skickar en signal om att det ska bestraffas skickar
            man fel signal till svenska folket. De betalar mycket skatt. De
            vill få ut mer av de pengarna.
          </note>
          <note>
            Se till att pressa ned arbetslösheten! Kom till rätta med utgifter!
            Då kommer vi att klara framtidens finansiering.
          </note>
          <note>
            Anf. 41 Finansminister MAGDALENA ANDERSSON (S) replik:
          </note>
          <note>
            Fru talman! Att Moderaterna inte har några problem med att skära
            ned vet vi. Man vill ju sänka a-kassan för vanliga löntagare med
            6 380 kronor i månaden. Det är en privatekonomisk katastrof för
            de allra flesta, men det är Moderaternas förslag på a-kassesänkning.
            Det är 3 190 för dem som har allra lägst a-kassa. Detta vill man
            mitt under denna kris.
          </note>
          <note>
            Varje gång jag påpekar att det är fler som jobbar än när Elisabeth
            Svantesson var arbetsmarknadsminister säger hon: Ja, det är klart.
            Vi är fler svenskar.
          </note>
          <note>
            Men Elisabeth Svantesson vet att det inte bara är fler i antal.
            Det är också en högre andel. Då blir frågan: Varför säger Elisabeth
            Svantesson detta varje gång när hon vet att det också är en högre
            andel? Är det ett sjyst sätt att föra debatt på, Elisabeth Svantesson?
            Det är en högre andel än när du var arbetsmarknadsminister. Varför
            låtsas du som att det bara handlar om antal? Har Elisabeth Svantesson
            inga bättre argument? Har du, Elisabeth Svantesson, så lite när
            du ska ge dig på regeringen att du måste försöka sudda till begreppen?
            Både antal och andel, båda begreppen, är högre.
          </note>
          <note>
            Detta gäller också vad Elisabeth Svantesson säger om ISK. Elisabeth
            Svantesson har ett Facebookinlägg som säger att vi försvårar för
            vanligt folk som sparar till pensionen. Det finns inget sådant
            förslag. Antingen har Elisabeth Svantesson inte läst på ordentligt
            eller så sprider Elisabeth Svantesson medvetet falsk propaganda
            på Facebook.
          </note>
          <note>
            Nu berättar jag för Elisabeth Svantesson: Det finns inga sådana
            förslag ens från en socialdemokratisk arbetsgrupp. Elisabeth Svantesson
            är välkommen att plocka ned det inlägget, eller så får Elisabeth
            Svantesson stå för att hon sprider felaktigheter på Facebook på
            samma sätt som hon försöker ludda till begreppen.
          </note>
          <note>
            Faktum är att det nu under den här regeringen är en högre sysselsättningsgrad
            än det var när Elisabeth Svantesson var arbetsmarknadsminister.
          </note>
          <note>
            Anf. 42 JAKOB FORSSMED (KD) replik:
          </note>
          <note>
            Fru talman! Jag börjar med att tacka Magdalena Andersson för
            insatser under krisen och inte minst för samarbetet med riksdagen,
            framför allt under förra våren, som jag på många sätt tyckte var
            bra.
          </note>
          <note>
            Tyvärr tycker jag att den förmågan har mattats av, och insikten
            i företagens verklighet har blivit svagare under krisens gång
            – eller den har kan ­ ske aldrig funnits. Och civilsamhället har
            inte fått det stöd som det bor ­ de ha haft under krisen. Det
            finns fortfarande möjligheter att göra någonting åt detta.
          </note>
          <note>
            Ett större problem är att regeringen och finansministern saknar
            politik för att möta de stora utmaningar vi står inför när det
            gäller kriminaliteten och när det gäller vården. Man saknar en
            plan för hur personal ska få återhämtning och inte minst för hur
            vi ska klara vårdskulden. Det är många personer som står i vårdköer
            och som inte har kunnat söka vård under pandemin.
          </note>
          <note>
            Detta gäller också arbetslösheten. Finansministern gjorde själv
            en analys: Gruppen med en svag ställning på arbetsmarknaden, unga
            och utrikesfödda, har fått en svårare situation. Det är helt korrekt,
            men regeringens politik har också bidragit till denna svåra situation.
            Det är Finanspolitiska rådet som konstaterar att de som har tidsbegränsade
            anställningar i högre grad har förlorat sina arbeten på grund
            av regeringens politik. Det är inte jag som säger det. Det är
            Finanspolitiska rådet som säger det.
          </note>
          <note>
            Det är en väldigt stor klyfta mellan dem som har ett arbete och
            dem som inte har ett arbete. Problemet är också att vårpropositionen
            saknar stora reformer för att komma till rätta med den klyftan.
            Det vi måste göra nu är ju att bekämpa klyftan mellan dem som
            har arbete och dem som inte har arbete. Men vi måste också, tycker
            jag, ta tag i klyftan mellan dem som har tillgångar och dem som
            inte har tillgångar. Där har jag heller inte sett några förslag
            från Magdalena Andersson.
          </note>
          <note>
            Anf. 43 Finansminister MAGDALENA ANDERSSON (S) replik:
          </note>
          <note>
            Fru talman! Jag vill också tacka Jakob Forssmed för ett gott
            samarbete. Jakob Forssmed har ofta bra poänger och en djup kunskap
            och en bred erfarenhet som även nuvarande regering har nytta av,
            bland annat i de diskussioner vi har haft i finansutskottet.
          </note>
          <note>
            Vårpropositionen innehåller viktiga reformer för personer som
            nu har det tufft på arbetsmarknaden. Låt mig bara nämna några!
            En viktig grupp är naturligtvis ungdomar. Vi vet att det inte
            är bra att börja sitt vuxna liv i arbetslöshet. Vi vet också att
            det är viktigt att ungdomar kan få den där första raden på sitt
            cv. Här har regeringen i vårpropositionen byggt vidare på de stora
            utbildningssatsningar som vi hade i höstens budget men som inleddes
            redan under förra mandatperioden. Det handlar om det stora Kunskapslyftet.
            Det kom ytterligare satsningar nu i budgeten på folkhögskolor
            men också på sommarkurser på universitet och högskolor, utöver
            15 000 ytterligare möjligheter till sommarjobb för ungdomar.
          </note>
          <note>
            Vi hade en särskild satsning på funktionshindrade i vårändringsbudgeten
            när det gäller deras möjligheter att komma i arbete. Vi hade också
            särskilda satsningar på utbildningar som har visat sig väldigt
            effektiva för nyanlända – man kombinerar yrkesutbildning med svenska
            för invandrare. De första preliminära studierna tyder på att det
            är en effektiv åtgärd. Därför har vi valt att satsa särskilt mycket
            på den åtgärden.
          </note>
          <note>
            Här finns alltså satsningar, och jag ser framför mig att vi naturligtvis
            kommer att fortsätta att arbeta för att få fler av dessa människor
            i arbete.
          </note>
          <note>
            Där finns också kommunerna. Det är naturligtvis viktigt att kommunerna
            har möjligheter att anställa personer till exempel i äldreomsorgen
            via extratjänster. På så sätt kan man där kombinera yrkesutbildning
            med arbete.
          </note>
          <note>
            Anf. 44 JAKOB FORSSMED (KD) replik:
          </note>
          <note>
            Fru talman! Jag konstaterar att jag inte heller denna gång i
            ett replikskifte får några vettiga argument för att tidsbegränsat
            anställd personal ska ha ett långt sämre skydd och till och med
            ska kunna bli föremål för utslagning av regeringens politik i
            korttidspermitteringssystemet. Det hade varit bra om den regeln
            inte hade införts. Det är dåligt att den har funnits, helt enkelt.
            Det bidrar till en ökad klyfta mellan personer som har jobb och
            personer som inte har jobb, även om det naturligtvis bara är en
            delförklaring.
          </note>
          <note>
            Jag tycker att Magdalena Andersson har ett engagemang för minskade
            klyftor, men hittills har det engagemanget mest tagit sig uttryck,
            som vi har hört tidigare i debatten, i att hon ger sig på personer
            som redan sparar eller som på olika sätt har kapital, till exempel
            i fastigheter. Samtidigt ger man sig på verkningsfulla jobbreformer
            – eller vill göra det – genom att ta bort jobbskatteavdragets
            drivkrafter eller begränsa rutavdraget. Det kommer att leda till
            färre jobb, inte fler.
          </note>
          <note>
            Därför skulle jag vilja fråga Magdalena Andersson om hon inte
            ser problemet kring frågan om att fler personer borde kunna äga
            tillgångar . I en debattartikel bara för någon vecka sedan påpekades
            att det är här den stora klyftan går – mellan dem som har respektive
            dem som inte har tillgångar.
          </note>
          <note>
            Vad är förslagen för att minska klyftan mellan dem som har och
            inte har tillgångar? Det är min konkreta fråga.
          </note>
          <note>
            Anf. 45 Finansminister MAGDALENA ANDERSSON (S) replik:
          </note>
          <note>
            Fru talman! Att kommentera regeln om att tidsbegränsat anställda
            inte kan vara korttidspermitterade är svårt, eftersom tidsbegränsat
            anställda visst kan vara korttidspermitterade. Däremot har de
            varit det i lägre utsträckning än andra.
          </note>
          <note>
            Jag tycker också att det här borde föranleda en diskussion, kanske
            inte minst inom restaurangbranschen där ju många har varit tidsbegränsat
            anställda, om det är lämpligt att det ska vara på det sättet i
            restaurangbranschen eller om fler kanske skulle ha fast anställda.
            Det finns ju också många i restaurangbranschen som är tidsbegränsat
            anställda, som har jobbat på timmar och som har blivit smittade
            av covid, kanske på jobbet, men som inte får någon sjukförsäkring
            på grund av att arbetsgivaren inte har ordentliga scheman utan
            bara har dem som tidsbegränsat anställda. Det är ett stort problem.
          </note>
          <note>
            Jakob Forssmed säger att vi inte gör någonting för att minska
            klyftorna eller för att förbättra för dem som har små förutsättningar.
            Låt mig bara rabbla några av de reformer som regeringen har genomfört.
          </note>
          <note>
            Vi har höjt bostadstillägget för pensionärer. Vi har höjt garantipensio
            ­ nen för de pensionärer som har den allra lägsta pensionen. Nu
            i september kommer pensionstillägget för dem som har jobbat ett
            helt långt yrkesliv men ändå har en låg pension. Detta är väldigt
            tydliga fördelningspolitiska förslag.
          </note>
          <note>
            Vi har också höjt underhållsstödet för ensamstående föräldrar,
            vilket är mycket träffsäkert. Under krisen har vi också höjt bostadsbidraget,
            en annan ytterst träffsäker reform.
          </note>
          <note>
            Vi har även höjt barnbidraget, vilket är bra för alla barnfamiljer
            men naturligtvis betyder allra mest för dem som har små marginaler.
          </note>
          <note>
            Det är klart att om man ska göra alla de här reformerna behöver
            man också finansiera dem. Då behöver fler arbeta, och därför har
            regeringen drivit en politik för fler i arbete. Före krisen var
            det 350 000 fler som arbetade jämfört med när Stefan Löfven blev
            statsminister och Jakob Forssmed jobbade i Regeringskansliet,
            och, som vi talade om tidigare, också en högre andel av befolkningen.
          </note>
          <note>
            Därutöver har vi också sett att de som är förmögna och har stora
            skatterabatter i dag kan bidra lite mer för att kunna förbättra
            inte minst för våra fattigpensionärer.
          </note>
          <note>
            Anf. 46 ULLA ANDERSSON (V) replik:
          </note>
          <note>
            Fru talman! Magdalena Andersson sa i sitt anförande att oavsett
            problem går de inte att lösa med fler marknadsexperiment. Sedan
            är hon beredd att införa marknadshyror, mot sina egna väljares
            vilja, ja, till och med emot vad Centerns och Liberalernas vilja.
            Det är en politik som Socialdemokraterna gick till val på att
            motverka. Man var emot marknadshyror.
          </note>
          <note>
            Nu ska man genom lagstiftning avskaffa den svenska modellen,
            där parter förhandlar. Den ena parten ska inte längre få sitta
            vid förhandlingsbordet. Man tar därmed bort hela grunden för Hyresgästföreningens
            existensberättigande.
          </note>
          <note>
            Den utredning om marknadshyror som Socialdemokraterna vill gå
            vi ­ dare med och skapa regeringskris för är som en beställning
            från Fastighets ­ ägarna . Centern jublar, Liberalerna jublar.
            En våt dröm är på väg att gå i uppfyllelse. Det är en reform som
            Anders Borg vägrade att införa men som Magdalena Andersson nu
            är på väg att genomföra – en reform som kom ­ mer att urgröpa
            folks plånböcker. Många hårt arbetande människor kom ­ mer att
            få det väldigt tufft ekonomiskt med flera tusen kronor i högre
            hyra.
          </note>
          <note>
            Kapitalet höjer hyrorna och staten bostadsbidragen. Det är pengar
            som går rakt ned i fastighetsägarnas fickor. Blir det som i Finland
            kommer kostnaderna för bostadsbidragen att åttafaldigas – ungefär
            35 miljarder. Vill man att folk ska få det dåligt ekonomiskt inför
            man marknadshyror. Vill man fortsätta att underfinansiera välfärden
            inför man marknadshyror och lägger pengarna på bostadsbidrag till
            fastighetsägarna.
          </note>
          <note>
            Varför vill ni lägga pengar på bostadsbidrag till fastighetsägarna
            i stället för att satsa på välfärden? Varför vill ni chockhöja
            folks hyror?
          </note>
          <note>
            Anf. 47 Finansminister MAGDALENA ANDERSSON (S) replik:
          </note>
          <note>
            Fru talman! Vänsterpartiet och Ulla Andersson fortsätter i dag
            med felaktiga påståenden om regeringens politik vad gäller hyressättningen.
            Vi kommer aldrig att acceptera några marknadshyror. Vi står bakom
            partsmodellen, där hyresgästerna och fastighetsägarna kommer överens
            om hyrorna. Vi värnar hyresgästernas ställning och också hyresrätten
            som boendeform.
          </note>
          <note>
            Det innebär också att påståenden om kraftiga hyreshöjningar för
            människor som i dag bor i hyresrätt helt enkelt inte är korrekta.
            Däremot bidrar det naturligtvis till att skapa otrygghet bland
            hyresgästerna.
          </note>
          <note>
            Här är det också viktigt att påpeka att regeringen inte har presenterat
            några förslag, utan det är en utredning som har kommit och som
            har skickats på remiss. Vi har varit tydliga med att vi ser problem
            med att utredningen varken lever upp till direktiven eller till
            januariavtalet i alla delar. Därför pågår ett arbete med att ta
            fram nya förslag som syftar till att stärka hyresgästernas ställning.
            Det här är någonting som Morgan Johansson redogjorde för redan
            när han tog emot utredningen.
          </note>
          <note>
            Däremot delar jag Ulla Anderssons uppfattning att vi behöver
            fler hyresrätter med rimliga hyror. Därför har regeringen i samarbete
            med Vänsterpartiet också tagit fram ett särskilt investeringsstöd
            för hyresrätter, där ett av kraven är att det finns ett tak på
            hur hög hyran kan vara för att man ska kunna få del av stödet.
            Tack vare det har 46 000 bostäder beviljats detta hyresstöd, och
            det är en politik som jag gärna ser att den fortsätter.
          </note>
          <note>
            Anf. 48 ULLA ANDERSSON (V) replik:
          </note>
          <note>
            Fru talman! Morgan Johansson och även Magdalena Andersson säger
            att det inte finns något förslag om marknadshyror. I nästa andetag
            säger man att man ska genomföra januariöverenskommelsen. Annie
            Lööf och Emil Källström säger att det här inte kommer att ha någon
            påverkan alls. Magdalena Andersson säger samma sak här.
          </note>
          <note>
            Ändå är man beredd att utlösa en regeringskris över förslaget.
            Men om det nu inte har någon påverkan alls, varför ska man då
            genomföra det?
          </note>
          <note>
            Faktum är att utredningen är en beställning från Fastighetsägarna.
            Faktum är att man från Centerpartiet har varit väldigt tydliga
            med att det här är första steget mot marknadshyror. Faktum är
            att hela utredningen säger att man ska förbjuda den ena parten
            att sitta vid förhandlingsbordet, nämligen Hyresgästföreningen,
            vilket undergräver hela dess existensberättigande. Faktum är att
            inget land har klarat av att införa fri hyressättning i nyproduktion
            utan att sedan gå vidare till marknadshyror i hela beståndet.
          </note>
          <note>
            Detta vet Magdalena Andersson. Magdalena Andersson vet att det
            här chockhöjer folks hyror och ökar trångboddheten och segregationen.
            Det leder absolut inte till att fler hyreslägenheter blir byggda,
            eftersom just bostadsbristen och marknadshyror är mumma för fastighetsägarna.
            Det är ju det som de kommer att tjäna de stora pengarna på.
          </note>
          <note>
            Det är sorgligt att vi har en socialdemokratiskt ledd regering
            som är redo att avskaffa partsmodellen på bostadsmarknaden. Det
            är sorgligt att Socialdemokraterna vill avskaffa Hyresgästföreningen
            och chockhöja folks hyror. Det är sorgligt att man inte lyssnar
            på det folkliga motstånd som finns mot den här reformen.
          </note>
          <note>
            Ta och lägg det här förslaget i papperskorgen, och låt oss se
            till att vi bygger hyresrätter som folk har råd att efterfråga!
          </note>
          <note>
            Anf. 49 Finansminister MAGDALENA ANDERSSON (S) replik:
          </note>
          <note>
            Fru talman! När det gäller att bygga hyresrätter som folk har
            råd att efterfråga är jag helt enig med Ulla Andersson. Men i
            övrigt upplever jag nog att Ulla Andersson tillverkar halmdockor
            utan relevans för vad som står i januariavtalet, eller vad regeringen
            kommer att genomföra, för att sedan slå på dem.
          </note>
          <note>
            Vi står som sagt bakom partsmodellen. Det vi har pratat om är
            fri hyressättning i nyproduktion. Det kommer alltså inte att påverka
            någon av dem som i dag bor i en hyresrätt. Det gör också att Ulla
            Anderssons påståenden om tusenlappar i hyreshöjning helt enkelt
            inte stämmer överens med regeringens politik. Det är också någonting
            som Morgan Johansson har varit tydlig med vid ett flertal tillfällen.
          </note>
          <note>
            Anf. 50 NIKLAS WYKMAN (M):
          </note>
          <note>
            Fru talman! Sverige är det land i Europeiska unionen där arbetslösheten
            har ökat mest sedan 2014. Sverige är ett av de länder i Europeiska
            unionen som har haft den lägsta ekonomiska tillväxten sedan den
            här regeringen tillträdde. Brottsligheten fräter på samhället.
            Skattepolitiken bor ­ de användas för att möta de problem som
            Sverige har. Skattepolitiken bor ­ de användas för att pressa
            ned arbetslösheten, för att ge ökade möjligheter till ekonomisk
            tillväxt och för att klämma åt de människor som fuskar och begår
            brott och därmed förstör vår trygghet och vardag. I stället är
            det precis tvärtom.
          </note>
          <note>
            Jobb och företagande möter nya och högre skatter. Det är ständigt
            tal om nya och högre skatter för alla som arbetar, anstränger
            sig och driver företag. Bidragssystemen byggs ut, och bidragsnivåerna
            höjs. Fuskare och kriminella stjäl motsvarande 20 miljarder kronor
            årligen från välfärden. Brottsligheten kostar åtminstone 200 miljarder
            kronor varje år.
          </note>
          <note>
            I det här läget vill regeringen med Socialdemokraterna i spetsen
            beskatta alla som jobbar, sparar och äger sitt boende ännu mer.
            Det är dåligt för Sverige, och det är omoraliskt. Medan Socialdemokraterna
            jagar ärliga skattebetalare tänker vi i Moderaterna jaga fuskare
            och kriminella.
          </note>
          <note>
            Fru talman! Sverige har en av EU:s högsta arbetslöshetsnivåer.
            Den har ökat mer här än i något annat EU-land sedan 2014. Sysselsättningen
            har utvecklats sämst i hela Europeiska unionen. Långtidsarbetslösheten
            har ökat med 30 procent. Varannan invandrare, eller 675 000 personer,
            klarar inte av att försörja sig själv.
          </note>
          <note>
            I det här läget väljer regeringen med Socialdemokraterna i spetsen
            och med Centerpartiets stöd att höja bidrag och skatter och därmed
            transformera ännu fler av dem som är arbetslösa och befinner sig
            i utanförskap till att bli kostnader i de offentliga utgifterna
            i stället för att frigöra den förmåga som finns i Sverige och
            se till att fler människor hamnar i arbete, försörjer sig själva
            och bidrar till det gemensamma.
          </note>
          <note>
            Regeringens skattepolitik gör ingenting av det den borde göra.
            Vi moderater föreslår att det ska bli mer lönsamt att arbeta och
            att alla jobb ska löna sig med 500 kronor mer. Då blir det mer
            lönsamt att arbeta, och fler arbeten blir också lönsamma. Regeringen
            gör i stället tvärtom. Den verkar ha ett tema för sin skattepolitik
            som är mer, mer, mer, fler, fler och fler. Det är inte nog med
            de skattehöjningar som redan är genomförda, utan man har försämrat
            jobbskatteavdraget, man har genomfört symbolpolitik i termer av
            plastpåseskatt och man har lagt nya och fler skatter på bilen.
            Den här regeringen förbereder också skatter på hämtmat, kläder
            och skor. Man höjer energiskatten för skogsbruk och industri,
            man höjer fordonsskatt och man beskattar tjänstebilar hårdare.
            Man vill införa en särskild riskskatt för alla som vill låna pengar
            till investeringar.
          </note>
          <note>
            Socialdemokraterna har nyligen lagt fram nya skatteförslag om
            att ytterligare försämra jobbskatteavdraget, med fler skattehöjningar
            för företagande och nya förmögenhetsskatter. Det pratas om att
            återinföra fastighetsskatten, försämra rutavdraget och försämra
            ränteavdraget. Allt detta sker med mycket stora kostnader för
            svensk tillväxt, för svenska hushåll och för svenska skattebetalare.
            Det är dags att göra om politiken och föra Sverige mot full sysselsättning
            och bättre integration.
          </note>
          <note>
            Fru talman! Skattesystemet ska givetvis se till att vi klarar
            av att finansiera det som ska vara gemensamt; sjukvård, skola,
            polis och försvar. När man gör det ska skatterna utformas på ett
            sådant sätt att de ger rätt drivkrafter för människor, så att
            de ger drivkrafter för dem som inte bara vill att Sverige ska
            vara som det var förr eller som det är i dag, utan för alla dem
            som vill anstränga sig för att göra inte bara sitt eget liv utan
            hela vårt land bättre.
          </note>
          <note>
            Det finns en tydlig skillnad mellan dem som tycker att det ska
            löna sig mer att leva på bidrag och inte ta ansvar vare sig för
            sig själv eller för andra och oss som tycker att det ska löna
            sig mer att arbeta, ta ansvar för sig själv och bidra till det
            gemensamma.
          </note>
          <note>
            En viktig dygd och en nödvändighet för ett framåtskridande samhälle
            är att det finns människor som vill spara. Någons sparande blir
            till någon annans investering. När finansministern och Socialdemokraterna
            ger sig på sparandet ger man sig på en viktig hörnsten i vad som
            bygger Sverige starkt. Människor som kan spara och ha en slant
            på banken är motståndskraftiga mot sämre ekonomiska tider. Människor
            som sparar en slant på banken blir inte utsatta när de blir pensionärer
            eller när de blir sjuka. Människor som sparar en slant på banken
            kan möta tillfälliga motgångar i livet. Människor som sparar en
            slant på banken ser till att det finns pengar för dem som vill
            starta nya företag och skapa fler arbetstillfällen.
          </note>
          <note>
            Att ge sig på sparandet är en oerhört dum idé för att det försämrar
            hur ekonomin fungerar, för att det försämrar för jobbskapandet
            och för att det ger människor fel drivkrafter.
          </note>
          <note>
            Det finns de som står långt till vänster som tycker att människor
            ska vara mer eller mindre barskrapade. Går det dåligt ett kort
            tag ska man vara direkt hänvisad till kommunen, staten eller någon
            form av offentligt skyddsnät. På så sätt blir människor lite rädda
            och oroade för staten. Man blir helt beroende av politiken.
          </note>
          <note>
            Den människa som har sparat en egen slant blir friare och lite
            mindre bekymrad över vad politiken håller på med. Det kan givetvis
            upplevas som en mardröm för vänstervridna socialdemokrater, men
            i grunden är ett samhälle där människan har en egen trygghet och
            besparing ett bättre fungerande samhälle där staten och vi tillsammans
            bättre kan stå emot olika typer av problem och kriser.
          </note>
          <note>
            Finansministern har berättat att man ska försämra investeringssparkontot.
            Investeringssparkontot används av nio av tio sparare för att spara
            till pension eller boende. Vi vet att det finns problem med många
            pensionärer som har dåliga ekonomiska marginaler. Om det inte
            ska bli så i framtiden är det alltså bra att människor pensionssparar.
            På grund av överregleringar på bostadsmarknaden på många olika
            sätt finns stora problem med bostadsköer. Att då försämra människors
            möjligheter att bospara är alltså dåligt för Sverige.
          </note>
          <note>
            Fru talman! Det är dags att göra om, göra rätt och använda skattepolitiken
            för att lösa Sveriges befintliga problem, inte skapa nya.
          </note>
          <note>
            Anf. 51 DAVID LÅNG (SD):
          </note>
          <note>
            Fru talman! Sverigedemokraterna vill prioritera tillväxt, företagande
            och jobbskapande. Vi vill prioritera välfärd och trygghet. För
            att uppnå detta behöver vi satsa på goda förutsättningar för svensk
            industri och svenska småföretag.
          </note>
          <note>
            Industrin är av avgörande betydelse. Småföretagandet kan bli
            avgörande för att minska arbetslösheten i framtiden. Det gäller
            såväl i städer som på landsbygden.
          </note>
          <note>
            Förutsättningen är att industrin är konkurrenskraftig och att
            de mindre företagen lyckas återhämta sig efter pandemin och får
            förutsättningar att växa. För det behövs rimliga skattenivåer
            och ett skattesystem som uppfattas som rättvist.
          </note>
          <note>
            Sverige behöver ett skattesystem som främjar arbete och företagande,
            och i dessa tider behövs en skattepolitik som underlättar återhämtning
            i alla delar av ekonomin efter den svåra period som orsakats av
            pandemin.
          </note>
          <note>
            Under pandemin har det visat sig, föga förvånande, att ekonomin
            back ­ at i termer av många konkursade företag och växande arbetslöshet.
            Sverige ligger i topp i Europa vad gäller hög arbetslöshet . Behovet
            av att ge energi till återhämtningsprocessen är påtagligt.
          </note>
          <note>
            Sverigedemokraterna föreslår därför att det så kallade jobbskatteavdraget
            förstärks med 10 miljarder kronor. Det ska innefatta både inkomst
            av tjänst och inkomst av pension för att inte skapa en ny skatteklyfta
            mellan arbetande och pensionärer. För en medelinkomsttagare skulle
            förslaget innebära 1 300–1 400 kronor mer i plånboken varje år
            samtidigt som personer med lägre inkomster skulle få en relativt
            stor skattesänkning.
          </note>
          <note>
            Redan före pandemin var kommunsektorn och regionerna pressade
            av bland annat långa sjukvårdsköer. Nu när pandemin har slagit
            till och på ­ verkat beskattningsunderlaget negativt står vi i
            ett läge där sjukvårdsper ­ sonalen har ansträngts under tuffa
            arbetsförhållanden samtidigt som regio ­ nerna riskerar att komma
            in i en period av ännu tuffare villkor.
          </note>
          <note>
            Sverigedemokraterna vill därför stärka regionernas ekonomi genom
            att flytta över statliga skatteinkomster från industrifastigheter
            och elproduk ­ tionsenheter till regionerna. För 2021 skulle det
            kunna innebära en för ­ stärkning av regionernas ekonomi med ungefär
            3,4 miljarder kronor och därefter varaktiga årliga inkomster till
            regionerna, som också skulle få tyd ­ ligare incitament att attrahera
            investeringar från både svenska och utländ ­ ska investerare i
            fastigheter av den här typen.
          </note>
          <note>
            Inkomsterna till regionerna blir mer generella budgetförstärkningar,
            vilket skulle förbättra förutsättningarna att tillhandahålla god
            sjukvård och upprätthålla och utveckla infrastruktur utifrån behov.
            Förslaget gynnar alla regioner i Sverige.
          </note>
          <note>
            Dessutom finns en nord–syd-dimension och en skillnad mellan stad
            och landsbygd där de norra delarna av Sverige har en tydligare
            glesbygdsprägel än de södra delarna. Södra Sverige och storstadsregionerna
            får ett tillskott på mellan 150 och 310 kronor per person och
            år medan exempelvis Jämtland får 1 350 kronor per person och år.
            Det kompenserar för det mindre beskattningsunderlaget i norra
            Sverige och gör det möjligt att erbjuda god sjukvård på likvärdiga
            villkor i hela landet.
          </note>
          <note>
            Fru talman! Regeringen anför i sin vårbudget att en grön återhämtning
            ska genomföras med investeringar som minskar klimatutsläppen och
            skapar jobb, där Sverige tar en ledande roll i klimatomställningen.
            Det är vackra ord, förvisso. Dessvärre verkar det som att regeringen
            också tar sikte på att Sverige ska ha en ledande roll i fråga
            om skattetryck, alltså skatten som andel av bnp.
          </note>
          <note>
            På sikt kommer Sverige med regeringens ständiga skattehöjningar
            att ha chans att ta täten i denna negativa typ av jämförelse,
            något som vore mindre gynnsamt för vår förmåga att skapa egna
            jobb och dessutom för vårt internationella anseende och vår förmåga
            att attrahera investeringar för jobbtillväxt.
          </note>
          <note>
            Regeringen fortsätter att bedriva en politik för kraftigt ökade
            migra ­ tionskostnader samtidigt som man höjer skatter för att
            finansiera detta, och vi har sett att beskattningsunderlaget gett
            vika under pandemin. Den kom ­ binationen är direkt skadlig för
            samhällsekonomin på både kort och lång sikt.
          </note>
          <note>
            Varje ekonomiskt sund regering hade förstås tagit sitt förnuft
            till fånga och valt att skära ned på kostnader som ligger utanför
            vad som kan anses vara offentlig sektors centrala uppgifter för
            dess medborgare, inte minst i en period av ekonomisk tillbakagång.
            Den här regeringen höjer i stället den ena skatten efter den andra,
            vilket i sig riskerar att ytterligare spä på den ekonomiska nedgången.
          </note>
          <note>
            Vad som behövs, fru talman, är att dra ned på de onödiga kostnaderna.
            Det behövs ett totalstopp för inflödet av utländska bidragstagare.
            Det behövs en successiv minskning av det utländska biståndet –
            50 miljarder kronor per år i utländskt bistånd gynnar inte de
            svenskar som har de allra lägsta inkomsterna.
          </note>
          <note>
            Det börjar nu också stå helt klart för alla att det svenska pensionssystemet
            kommer att knäckas. Det svenska pensionssystemet, som skulle vara
            oknäckbart, som skulle vara hållbart på längre sikt, kommer att
            knäckas av att utlandsfödda i hundratusental som inte betalar
            in till systemet ändå får rätt till en lägstanivå, rätt till äldreförsörjningsstöd
            och rätt till bostadstillägg. Det gynnar inte de svenska fattigpensionärerna.
          </note>
          <note>
            Jag kan heller inte låta bli, fru talman, att nämna de 150 miljarder
            kro ­ nor som regeringen skickade till EU:s coronafond för att
            stödja andra län ­ der som misskött sina ekonomier. Det gynnar
            inte de svenska skattebetal ­ arna. Det gynnar inte den svenska
            välfärden. Det möjliggör inte ett skatte ­ system för jobb, företagande
            och tillväxt.
          </note>
          <note>
            Med en sund politik på kostnadssidan är ett svenskt välfärdssystem
            möjligt. Då är det möjligt att ha skattenivåer som gynnar jobbskapande,
            företagande och tillväxt.
          </note>
          <note>
            Sverigedemokraternas förslag, som jag nämnt delar av, återfinns
            i vår motion med anledning av vårpropositionen. Jag yrkar bifall
            till vår reservation nummer 2 i betänkande FiU20.
          </note>
          <note>
            Anf. 52 TONY HADDOU (V):
          </note>
          <note>
            Fru talman! När vi debatterar riktlinjerna för den ekonomiska
            politiken här i riksdagens kammare hör vi den mest storslagna
            retoriken från regeringen och dess samarbetspartier, som är fast
            beslutna att fortsätta med den orättvisa skattepolitik som de
            senaste decennierna urholkat den svenska välfärden och ökat ojämlikheten
            och som inte har något annat att erbjuda än stora skattesänkningar
            för de rika och fler privatiseringar, marknadsskola och marknadshyror
            – experiment efter experiment.
          </note>
          <note>
            Just denna politik har misslyckats i decennier, och just denna
            politik administrerar Socialdemokraterna samtidigt som det råder
            massarbetslöshet och samtidigt som välfärden, sjukvården och skolan
            lever med eviga nedskärningar. Det går inte ihop. Sverige håller
            på att slitas isär av denna nyliberala politik, som tar ojämlikheten
            till nya nivåer.
          </note>
          <note>
            Medan välfärds- och vårdpersonalen sliter och länge varit under
            hårt tryck har Sveriges rikaste gynnats av coronakrisen. Dollarmiljardärernas
            förmögenheter har rusat under pandemin, från 20 till närmare 30
            procent av vår totala bnp, och klassklyftorna ökar snabbare i
            Sverige än i något annat jämförbart land.
          </note>
          <note>
            Den växande ojämlikheten i Sverige drivs till största del av
            oviljan att beskatta de förmögnas kapital och ägande. I stället
            investerar detta fåtal pengarna i vräkiga hus, dyra bilar och
            lyxbåtar. Det är kanske ett bra system om man tycker att man ska
            fylla de rikas aktieportföljer. Men det är ett väldigt dåligt
            system om man vill ha fungerande skolor, sjukhus och äldreomsorg.
            Då är det ett betydligt sämre system.
          </note>
          <note>
            Det är därför vi måste få en skattepolitik som omfördelar och
            jämnar ut de ekonomiska klyftorna, som beskattar de största tillgångarna,
            som kraftfullt pressar ned arbetslösheten och som klarar av att
            investera i välfärden och klimatomställningen. Det är den här
            regeringen totalt oförmögen att leverera.
          </note>
          <note>
            Det är när man håller ihop ett samhälle som man också bygger
            framtidstro och hopp och minskar klyftorna mellan stad och land,
            mellan arbetande och arbetslösa, mellan friska och sjuka och inte
            minst mellan den som lever i överflöd och den som lever på marginalen.
            Det är det Sverige behöver just nu – minskade ekonomiska klyftor
            och stora investeringar för ett samhälle som håller ihop.
          </note>
          <note>
            Då måste man ställa stora skattesänkningar åt sidan och se till
            att de som gynnats av den förda skattepolitiken faktiskt börjar
            betala tillbaka så att vi kan säkra välfärdens långsiktiga finansiering,
            investera i barnens förskola och skola och rusta upp sjukvården
            över hela landet.
          </note>
          <note>
            Här har regeringen inte fullgjort sina välfärdsåtaganden, och
            här saknar vi permanenta investeringar på lång sikt. De saknas.
          </note>
          <note>
            Fru talman! Coronakrisen har visat hur skör samhällets motståndskraft
            är på många områden. Vi vet att det är skattesänkningar och privatiseringar
            som dränerat välfärden på resurser. Likaså har underbemanning,
            tim ­ anställningar, otrygga jobb och hög personalomsättning försämrat
            våra förutsättningar att möta en kris. Detta har fått förödande
            konsekvenser.
          </note>
          <note>
            Vi ser också hur krisen blottlagt det svenska klassamhället.
            Många tjänstemän och akademiker kan skydda sig från smittan genom
            att arbeta hemma, vilket personer med arbetaryrken sällan kan.
            Framför allt kvinn ­ liga arbetare har betalat ett högt pris under
            pandemin, både ekonomiskt och arbetsmiljömässigt. Och inte ens
            deras villkor, deras verksamheter eller deras välfärd kan den
            här regeringen säkra på lång sikt.
          </note>
          <note>
            I vårbudgeten borde regeringen ha tagit tillfället i akt att
            sjösätta eller åtminstone peka på ett massivt investeringsprogram
            för välfärden, för klimatomställningen och för en riktig nystart
            som Sverige behöver, med full sysselsättning och jämlikhet, som
            kommer från att trygga och starka löntagare bygger landet och
            som inte lämnar någon efter. Det är hög tid att vi lämnar gårdagens
            ekonomi bakom oss och skapar utrymme för stora investeringar och
            sociala reformer.
          </note>
          <note>
            Fru talman! Vänsterpartiets riktlinjer för skattepolitiken syftar
            till att bryta klassamhället och den farliga trend med ökade klyftor
            som regering ­ en först spär på och sedan blundar för. Vi inte
            bara inser utan agerar också utifrån att ekonomisk jämlikhet är
            nödvändig för att få ett Sverige där vi alla kan känna tillit
            och hopp inför framtiden.
          </note>
          <note>
            Skattesystemet ska inte vara riggat för den rikaste procenten.
            Sverige liknar alltmer ett fåvälde där förmögenheter och kapital
            koncentreras till de allra rikaste. Det är bland det mest omoderna
            vi kan tänka oss.
          </note>
          <note>
            Därför krävs det en radikal omläggning av skattepolitiken, där
            vi också rullar in miljardärklassens pengar till vårt gemensamma
            och där tillväxten och ekonomin kommer flertalet till del, inte
            bara en klick på toppen. Då kan staten också kliva fram med kraftfulla
            offentliga investeringar. Sjukvården behöver rustas upp, bostäder
            måste byggas och räls måste läggas. Och faktum är att om vi haft
            samma skattekvot som vid millennieskiftet hade vi haft 300 miljarder
            mer att röra oss med.
          </note>
          <note>
            Detta är skillnaden mellan en väl fungerande och en krisande
            välfärd. Det är skillnaden mellan ett samhälle som dras isär och
            ett som håller ihop. Tittar vi på förmögenheterna ser vi nämligen
            att de rikaste drar ifrån snab ­ bare än någonsin förr. Tittar
            vi på kapitalinkomsterna ser vi samma utveck ­ ling. Tittar vi
            ännu närmare, på arv, ser vi att mer än hälften av svenska förmögenheter
            kommer just från stora arv som inte beskattas.
          </note>
          <note>
            Det är de topprikas privata förmögenheter, kapital och välmående
            som har prioriterats och deras skatter som sänkts eller slopats
            samtidigt som andelen fattiga barn har ökat kraftigt. Vissa familjer
            har inte ens pengar för att sätta mat på bordet eller betala hyran.
            De har inte råd med vinterjacka eller fodrade stövlar till sina
            barn. Men ändå väljer den här regering ­ en att prioritera de
            allra rikaste. Att inte beskatta topprika för att göra det bättre
            för löntagare och barnfamiljer och för välfärden kan inte vara
            ett alternativ.
          </note>
          <note>
            Att beskatta topprika måste vara av högsta prioritet, och detta
            kliver Vänsterpartiet fram med. Här beskattas förmögenheter, stora
            arv, kapital och dyra fastigheter progressivt. Det finansierar
            rejält tilltagna, permanenta investeringar för jobben och framtiden
            – för att detta är rätt och riktigt.
          </note>
          <note>
            Så låt oss bygga ett bättre och mer hoppfullt samhälle för oss
            människor, med insikten om att vi alla behöver varandra. Det är
            dags att välfärdsarbetarna och sjukvårdspersonalen får den status
            de förtjänar, bättre och trygga arbetsvillkor, rimliga scheman
            och arbetstider som går att kombinera med familjeliv och fritid.
            Låt oss rusta upp våra försäkringssystem så att de håller när
            livet krisar och vid sjukdom och arbetslöshet och inte låter någon
            bli fattighjon utan garanterar de starkaste skyddsnäten ! När
            vi gör saker tillsammans står vi nämligen starkare än när vi gör
            saker var och en för sig. Detta har inte minst krisen under pandemin
            bevisat.
          </note>
          <note>
            Avslutningsvis, fru talman, vill jag rikta ett stort tack till
            utskottet och utskottspersonalen och önska er en fin sommar.
          </note>
          <note>
            Anf. 53 HAMPUS HAGMAN (KD):
          </note>
          <note>
            Fru talman! Jag tänkte inleda med en väldigt glad nyhet. I mars
            förra året var många övertygade om att intäkterna till organisationer
            som Cancerfonden, Rädda Barnen och Hjärt-Lungfonden med flera
            skulle minska på grund av coronaviruset. I början av krisen bedömde
            55 procent av medlemmarna i branschföreningen Giva Sverige att
            detta skulle ske. Farhågorna har också besannats till viss del
            när det gäller företagsgåvor, som har minskat under krisen. Men
            allmänhetens gåvogivande har ökat – så mycket att de totala intäkterna
            till dessa organisationer ökar, trots corona ­ krisen.
          </note>
          <note>
            Förklaringen till detta är gåvoskatteavdraget, som återinfördes
            efter att Kristdemokraterna fick in det i den gemensamma KD-M-budgeten,
            som riksdagen beslutade om i början av mandatperioden. Gåvoskatteavdraget
            innebär att den som ger gåvor till en godkänd organisation kan
            göra en skattereduktion på upp till 1 500 kronor per år. Detta
            infördes första gång ­ en 2012 och fanns till dess att den rödgröna
            regeringen tog bort det 2015. Under dessa år ökade givandet kraftigt.
            När det togs bort mattades den positiva utvecklingen av rejält.
            Därför var det självklart för oss kristdemokrater att återinföra
            gåvoskatteavdraget när vi hade chansen, och nu ser vi de positiva
            effekterna av detta. Trots en mycket djup ekonomisk kris ökade
            intäkterna till dessa organisationer. Gåvoskatteavdraget gör alltså
            återigen succé!
          </note>
          <note>
            Nu är det hög tid att börja utveckla det. Vi kristdemokrater
            vill att taket höjs kraftigt så att fler kan ge större gåvor.
            Samtidigt behöver den undre beloppsgränsen för en enskild gåva
            sänkas, och det är viktigt att fler typer av organisationer kan
            omfattas. Gåvoskatteavdraget är en succé, men det kan bli ännu
            bättre.
          </note>
          <note>
            Fru talman! Vårt samhälle bygger på att människor gör investeringar.
            Om det inte finns någon som gör investeringar skapas det inte
            heller några jobb. Och finns det inga jobb blir det inte heller
            några skatteintäkter. Utan skatteintäkter faller vårt sätt att
            finansiera vård, äldreomsorg, skola, polis och försvar. Allt detta
            bygger i grunden på att någon har gjort en investering.
          </note>
          <note>
            Om vi vill att samhällsfunktioner som vård och polis ska fungera
            och få mer resurser krävs det ett klimat som uppmuntrar just investeringar
            och arbete. Det krävs ett skattesystem som uppmuntrar investeringar
            och arbete.
          </note>
          <note>
            I de skattedebatter vi har här brukar jag lyfta fram att alla
            skattepengar i grund och botten tillhör folket – att det är de
            som betalat in skatten som är pengarnas egentliga ägare. Därför
            är det också ett mål i sig att sänka skatterna.
          </note>
          <note>
            Men sänkta skatter ökar också tillväxten. Det skapar fler jobb,
            och skattesänkningar som stimulerar till arbete leder också till
            att kommuner ­ nas ekonomi stärks långsiktigt. Då kan kommuner
            och regioner upprätt ­ hålla och utveckla välfärden.
          </note>
          <note>
            Vi kristdemokrater vill fortsätta sänka skatterna på arbete och
            pension. Detta skapar fler jobb och stärker välfärden, men det
            är också rätt utifrån att skattepengarna i grund och botten tillhör
            dem som har arbetat ihop dem.
          </note>
          <note>
            Fru talman! Som jag sa tidigare börjar allting med att någon
            gör en investering. Vi måste därför ha ett skatteklimat som inte
            bara uppmuntrar arbete utan också uppmuntrar investeringar. Även
            om det givetvis finns saker som kan förbättras ligger Sverige
            faktiskt rätt bra till här. En lång rad världskända företag har
            startats här på senare år, och det ska vi vara stolta över. Dessa
            företag visar att vi faktiskt är ett av världens mest innovativa
            länder.
          </note>
          <note>
            Ett av skälen till att dessa företag växer fram här är att det
            efter att arvsskatter och förmögenhetsskatter tagits bort finns
            förutsättningar att behålla och återinvestera kapital i Sverige.
            Detta är oerhört värdefullt för det svenska samhället. Vi måste
            verkligen värna detta positiva investeringsklimat och se till
            att det blir ännu bättre. Ett bättre investeringsklimat ger fler
            arbeten, och fler arbeten ger som sagt bättre välfärd.
          </note>
          <note>
            Därför är det oerhört illa när finansministern pratar om högre
            kapitalskatter. Faktum är att bara pratet om högre kapitalskatter
            är farligt i sig, eftersom det skapar en osäkerhet som hämmar
            investeringsviljan. Därmed hämmas också framväxten av nya jobb.
            Halva skadan är alltså redan skedd.
          </note>
          <note>
            Fru talman! Vi behöver en annan regering, med en finansminister
            som förstår att nya och växande företag är avgörande för nya jobb
            och som förstår vilka konsekvenser det får om man förstör förutsättningarna
            för detta genom höjda skatter.
          </note>
          <note>
            Fru talman! De senaste veckorna har investeringssparkontona,
            ISK, debatterats flitigt. ISK är tack vare den enkla schablonbeskattningen
            den vanligaste kontotypen för sparande i dag. Över 3 miljoner
            svenskar har ett ISK.
          </note>
          <note>
            Tyvärr gjordes två skattehöjningar på investeringssparkonton
            under den förra mandatperioden. Detta har försämrat möjligheterna
            till sparande för vanligt folk. Nu visar det sig att Socialdemokraterna
            inte nöjer sig med detta, utan man vill även sätta ett tak för
            hur mycket pengar som får sparas på kontot. Det har dock inte
            varit helt lätt att förstå var man tänker sig att taket ska ligga.
            Man har diskuterat en nivå på 100 000 kronor och en nivå på 200
            000 kronor. Finansministern har senare sagt att taket ska ligga
            på en helt annan nivå. Uppenbarligen är vanligt folks sparande
            inte en så viktig fråga för Socialdemokraterna att man orkar bry
            sig om att fundera ut vad det egentligen är man vill.
          </note>
          <note>
            Vårt besked är i stället att ISK ska värnas och förbättras. Sparande
            ska uppmuntras.
          </note>
          <note>
            Fru talman! Det finns skäl att vara bekymrad över växande ekonomisk
            ojämlikhet, men att försöka lösa detta genom att försvåra för
            vanliga människors sparande leder helt fel. Det som i stället
            behövs är reformer som gör att fler människor kan äga och inte
            minst att de kan äga sin bostad. Det skulle bidra till ökad ekonomisk
            jämlikhet.
          </note>
          <note>
            Vi kristdemokrater vill se ett system som skapar incitament till
            bosparande. Detta är något som finns i andra länder men som saknas
            i Sverige. Vi vill införa ett förmånligt bosparande som förval
            för alla unga mellan 18 och 34 år med en tjänsteinkomst – ett
            slags autobospar för unga där staten till en början kompenserar
            med en skattereduktion. Med en fast summa och skattereduktion
            per månad är det de med lägst inkomster som stärks mest i sitt
            sparande, och förvalet gör att de som annars inte skulle ha sparat
            gynnas av modellen. Fler får alltså möjlighet att äga sin bostad
            och ta del av värdeutvecklingen på bostadsmarknaden. Då ökar också
            jämlikheten.
          </note>
          <note>
            Fru talman! Kristdemokraterna vill se en skattepolitik som upprätthåller
            arbetslinjen, som uppmuntrar till sparande och till givmildhet
            och som lockar hit investeringar. Vi ser att den ökade ekonomiska
            ojämlikheten är ett problem. Vi vill komma med lösningar på detta,
            till exempel genom att se till att fler kan äga sin bostad. Då
            får vi, för att använda Göran Hägg ­ lunds gamla devis, ett samhälle
            där ingen hålls tillbaka och ingen lämnas efter.
          </note>
          <note>
            Avslutningsvis vill jag tacka talmanspresidiet och önska en trevlig
            sommar. Jag vill också tacka kollegorna i utskottet och önska
            en trevlig sommar. Detsamma vill jag säga till vårt fantastiska
            utskottskansli och tjänstemännen där.
          </note>
          <note>
            Anf. 54 JÖRGEN HELLMAN (S):
          </note>
          <note>
            Fru talman! Det är över ett år sedan pandemin fick fäste i Sverige.
            Sedan dess har ingenting varit sig likt. Personalen i sjukvården
            och i äldreomsorgen har genomgått sin kanske hårdaste prövning
            någonsin, och även för många andra har det varit väldigt tungt.
            Vaccinationen gör dock att vi kan se ljusare på framtiden.
          </note>
          <note>
            Pandemin har ställt Sverige och hela världen inför en situation
            som saknar motsvarighet i modern tid. Utöver de allvarliga konsekvenserna
            för liv och hälsa har den slagit hårt mot jobb och företagande.
            Världsekonomin har drabbats av den mest dramatiska nedgången i
            modern tid – djupare än den under finanskrisen. För ett land som
            Sverige, som bygger sitt välstånd på handel, har det varit oundvikligt
            att dras med i denna negativa spiral.
          </note>
          <note>
            Vårbudgeten brukar handla om att man ska staka ut den ekonomiska
            politiken, och vårändringsbudgeten brukar innebära att man korrigerar
            innevarande års budget beroende på olika händelser i landet. Så
            ser det inte riktigt ut i dag. Med tanke på alla ändringsbudgetar
            och alla initiativ i riksdagen är detta inte ett normalt år. Vi
            kan alla hoppas att vi nu kan återgå till en mer normal gång när
            det gäller budgetarbetet och statens inkomster och utgifter.
          </note>
          <note>
            Ordnade budgetprocesser och tydliga ekonomiska mål har tjänat
            vårt land väl. Enstaka tillkännagivanden från riksdagen kan vara
            motiverade – vi socialdemokrater har själva lagt fram förslag
            till sådana – men när det börjar likna en ständigt pågående allmän
            motionsrätt är det inte bra.
          </note>
          <note>
            Regeringen har sedan i höstas förstärkt och förlängt i princip
            alla tillgängliga krisstöd. Detta är åtgärder som gör att det
            skapas ett andrum i väntan på att det vänder. Nu syns väl tecken
            på att det går åt rätt håll. Sakta men säkert öppnas Sverige upp
            igen.
          </note>
          <note>
            Fru talman! Redan när krisen bröt ut var vi tydliga med att inget
            land, hur starka statsfinanser det än har, kan rädda alla jobb
            och alla företag. Men bara genom korttidspermitteringen har hundratusentals
            svenska lön ­ tagare räddats från risken att bli av med jobbet.
            Tack vare höjd a-kassa slipper man oroa sig för att behöva gå
            från hus och hem. Genom Kunskaps ­ lyftet har det också blivit
            fler utbildningsplatser.
          </note>
          <note>
            Sammantaget beräknas utgifterna för de åtgärder som vidtagits
            sedan smittspridningen började nu uppgå till över 400 miljarder
            kronor.
          </note>
          <note>
            Tack vare en ansvarsfull politik kunde Sverige, som finansministern
            sa, gå in i pandemin med 350 000 fler i arbete, 100 000 fler medarbetare
            i välfärden och den lägsta statsskulden sedan 1977. Vi har, trots
            alla krispaket, fortfarande starka statsfinanser.
          </note>
          <note>
            Fru talman! Från Moderaterna och Sverigedemokraterna överdrivs
            det något när det gäller vårt skattetryck. Vänstern har väl en
            retorik som är tvärtom. Om man tittar på statistiken ser man att
            skattekvoten, det vill säga skatteintäkternas andel av bruttonationalprodukten,
            år 2021 väntas uppgå till 42 procent. Detta är en historiskt låg
            nivå, och det finns ingen anledning till att den ska bli lägre.
            Vi måste kunna värna välfärdsstaten och trygghe ­ ten för våra
            invånare.
          </note>
          <note>
            När det gäller skatteintäkterna förutspås i år en återhämtning,
            och under 2022–2024 väntas en relativt snabb ökning av skatteintäkterna.
            Då kommer alla skattebaser att bidra.
          </note>
          <note>
            Läser man vårbudgeten ser man att utvecklingen är ljusare och
            mer positiv. Detta visas genom att skatteintäkterna har reviderats
            upp med 32 miljarder per år.
          </note>
          <note>
            När det gäller vårändringsbudgeten, fru talman, är vi nu halvvägs
            till regeringens mål om 10 000 fler polisanställda. Detta arbete
            ger resultat, och därför behöver vi förstärka hela rättskedjan
            i kommande budgetar. I denna budget föreslår regeringen att anslaget
            till Tullverket ökas med 20 miljoner kronor.
          </note>
          <note>
            Fru talman! Coronapandemin har ställt till med andra problem
            också. Pandemin har medfört att översynen av skattesystemet har
            flyttats fram. En ny, bred skattereform av samma slag som 1990/91
            behövs. Det visar alla särlösningar och undantag. Det ska vara
            en skattereform vars fokus inte är olika skattesänkningar utan
            att långsiktigt och hållbart kunna finansiera kommande välfärdsbehov.
          </note>
          <note>
            Vi ser också det som Vänsterpartiet beskrev om klassklyftor och
            välfärdsbrister. Det har blivit väldigt tydligt i pandemin, och
            det kan vi inte acceptera.
          </note>
          <note>
            Fru talman! Jag yrkar bifall till utskottets förslag i betänkandena
            FiU20 och FiU21.
          </note>
          <note>
            Anf. 55 NIKLAS WYKMAN (M) replik:
          </note>
          <note>
            Fru talman! Vi kunde höra skatteutskottets ordförande Jörgen
            Hellman beklaga sig över de många initiativ som riksdagen har
            tagit eller försökt ta för att förbättra regeringens politik under
            den kris som har varit. Det var tydligen dåligt med så många initiativ
            – förutom givetvis när Socialdemokraterna tar denna typ av initiativ,
            för då är det ju bra.
          </note>
          <note>
            Det här faller väl in inom den allmänna socialdemokratiska moralupp
            ­ fattningen att det alltid är fel när andra gör det medan det
            är rätt när Social ­ demokraterna gör exakt samma sak. Det gäller
            allt från värnskatt och be ­ gränsad invandring till fri hyressättning
            och mycket annat. Detta får säkert folk som tittar på debatten
            att dra lite på smilbanden.
          </note>
          <note>
            Arbetslösheten har ökat mer i Sverige än i något annat europeiskt
            land, sysselsättningen i Sverige har utvecklats sämst i hela Europeiska
            unionen och tillväxten är låg.
          </note>
          <note>
            Det är Moderaternas uppfattning att regeringens ansträngningar
            borde riktas mot att lösa detta. Men regeringen ägnar sig åt andra
            saker.
          </note>
          <note>
            Den här regeringen förföljer människor och familjer runt om i
            Sverige som är beroende av bilen. Det drabbar hushållsekonomin
            hårt och gör vardagen svårare till nästan ingen miljönytta alls.
            Människor upplever att butiker, skolor och arbetsplatser har hamnat
            längre bort, och i nästa andetag säger de ansvariga politikerna
            att det ska bli ännu dyrare att ta sig dit.
          </note>
          <note>
            Man säger att allt ska gå på el men stänger ned kärnkraften så
            att det inte finns någon el. Det råder till och med elbrist.
          </note>
          <note>
            Bensinupproret 2.0 samlar mer än en halv miljon människor på
            Face ­ book. Moderaterna har lyssnat på dem och föreslår sänkt
            skatt på bensin och diesel med 1 krona.
          </note>
          <note>
            Är det helt uteslutet att få med Socialdemokraterna på det?
          </note>
          <note>
            Anf. 56 JÖRGEN HELLMAN (S) replik:
          </note>
          <note>
            Fru talman! När det gäller arbetslösheten har Sverige enligt
            senaste tillgängliga data högst andel av den vuxna befolkningen
            i arbete och i ännu större utsträckning deltagande i arbetskraften.
            Att andra länder har lägre arbetslöshet beror helt enkelt på att
            människorna där, oftast kvinnor, har slutat söka jobb.
          </note>
          <note>
            Det är mycket dåligt att argumentera utifrån att statistiken
            ska förbättras. Det viktigaste på vårt område är ju att vidta
            åtgärder för att nå dessa grupper. I budgeten har man försökt
            lösa detta genom kraftiga utbildningsinsatser i kunskapslyft och
            sådant.
          </note>
          <note>
            Så till bilen. Den klimatomställning som krävs för att vi ska
            kunna överleva här på jorden fordrar en omställning från bensin
            och diesel till mer miljövänliga drivmedel. Denna process är vi
            mitt uppe i, och då gäller det att hela tiden skatteväxla så att
            de som har bilar, som jag, väljer en mer miljövänlig bil nästa
            gång. Att som nu blanda in mer inhemska produkter i bensin och
            diesel är ett bra sätt att styra över till mer miljövänliga bilar.
          </note>
          <note>
            Anf. 57 NIKLAS WYKMAN (M) replik:
          </note>
          <note>
            Fru talman! Regeringen jagar familjer runt om i landet som är
            beroende av bilen. Det blir dyrt, och miljönyttan är låg eller
            ingen alls. Vi ska självklart ställa om till ett hållbart och
            grönt samhälle, men kostnaderna för det kan inte fördelas hur
            orättvist som helst.
          </note>
          <note>
            De höga kostnaderna och skatterna för att ha bil driver en orättvisa
            genom Sverige mellan dem som bor i stora städer och kan åka kollektivtrafik
            och dem som bor på landsbygden och är beroende av bilen för att
            få livet att gå ihop. Det är orättvist att låta dem som bor utanför
            städerna och på landsbygden bära en så stor del av bördan för
            omställningen.
          </note>
          <note>
            En bättre miljöpolitik vore att inte stänga ned kärnkraften och
            säkra god tillgång på el framöver.
          </note>
          <note>
            Alla de som engagerar sig för ett lägre bensinpris, nyss nämnda
            bensin ­ upprors halva miljon följare på Facebook och många andra,
            har blivit hör ­ sammade av åtminstone Moderaterna. Vi vill sänka
            kostnaden för att tanka med 1 krona litern oavsett om det är bensin
            eller diesel. Därtill vill vi göra kraftfulla klimatåtgärder som
            inte bara är symbolpolitiska utan som fak ­ tiskt på riktigt minskar
            utsläppen.
          </note>
          <note>
            Det är tråkigt att Socialdemokraterna inte vill bidra till en
            mer rättvis och sammanhållen politik på området.
          </note>
          <note>
            Med detta sagt vill jag önska talmanspresidiet, kansliet och
            ordföranden en glad sommar. Vi må tycka olika om mycket i politiken,
            men Jörgen Hellman har gjort ett fantastiskt arbete med att leda
            utskottet under dessa besvärliga tider. Det har fungerat alldeles
            utmärkt. Jag önskar dig och alla andra kollegor i utskottet en
            glad sommar.
          </note>
          <note>
            Anf. 58 JÖRGEN HELLMAN (S) replik:
          </note>
          <note>
            Fru talman! Till Niklas Wykman, andre vice ordförande i skatteutskottet
            och moderat, vill jag säga att han representerar en retorik om
            sänkta skatter som verkligen är en tradition inom Moderaterna.
          </note>
          <note>
            Jag tittade på gamla valaffischer från Moderaterna, och för exakt
            100 år sedan sa de tydligt att skattebördan måste lättas. På 20-talet
            var temat lägre skatter och på 30-talet sänkta skatter. Men sedan
            hände något. Mode ­ raterna började fråga vart pengarna gick för
            att sedan toppa med den lustigaste: ”Sträng sparsamhet, inte Strängs
            skatter”.
          </note>
          <note>
            Under 100 år har Moderaternas retorik handlat om att sänka skatter,
            så det har nog gått fram. Problemet är att de också måste få in
            pengar till det som behöver göras. Det är lätt att säga att skatterna
            ska sänkas, men då får man inte in pengar till bland annat omställning
            till ett grönare sätt att köra bil.
          </note>
          <note>
            Jag önskar Niklas Wykman, talmanspresidiet, utskottsgruppen och
            personalen en trevlig sommar.
          </note>
          <note>
            Anf. 59 MIKAEL LARSSON (C):
          </note>
          <note>
            Fru talman! Det ska bli intressant och roligt att få vara med
            i den här debatten om skatterundan inom den ekonomiska politiken.
            Jag tjänstgör vanligtvis inte i skatteutskottet, men det ska bli
            väldigt intressant att få vara med.
          </note>
          <note>
            Fru talman! När vi samlas för denna debatt befinner sig Sverige
            i ett speciellt, för att inte säga historiskt, svåranalyserat
            läge. Å ena sidan gick den svenska ekonomin in i pandemin som
            en av Europas allra starkaste. Få eller inga länder slår Sveriges
            resultat när det gäller stabila statsfinanser. Å andra sidan är
            det oerhört svårt att sia om vilken verklighet vi ser när pandemin
            är över. Frågan om vilka nya trender eller arbetssätt som blir
            kvar och som kommer att förstärkas väntar på ett svar som kan
            förändra samhället i grunden.
          </note>
          <note>
            Fru talman! Nu när vi går mot en sommar då en allt större del
            av befolkningen, inte minst äldre och de som tillhör riskgrupper,
            har fått sina sprutor finns det anledning att fundera över det
            senaste årets skatte- och finanspolitik.
          </note>
          <note>
            Den betydande trygghet vi har haft i krishanteringen har sin
            grund i en av världens lägsta statsskulder. I Sverige har vi inte
            , som i många andra länder runt om i världen , behövt fundera
            så mycket i termer av om vi har råd, för det har vi. Vi har haft
            råd, och mer därtill, att ta de historiskt stora steg som vi gjort
            när det gäller skattesänkningar, genom sänkta arbetsgivaravgifter
            och fortsatt sänkta skatter på inkomster.
          </note>
          <note>
            Fru talman! Tidigare i debatten har representanter från finansutskottet
            debatterat budgetalternativens allmänna innehåll. Låt mig därför
            kort fördjupa mig i några frågor som är särskilt relevanta för
            skatteutskottet.
          </note>
          <note>
            Unga människor har drabbats skoningslöst av pandemin, och de
            företag som anställer unga finns till stor del inom branscher
            som drabbats värst av pandemin, ofta inom restaurang- och besöksnäringen.
            Nu sänks arbetsgivaravgifterna kraftigt för unga upp till 23 år.
            Sänkta arbetsgivaravgifter för unga är en bra och klok politik,
            inte bara för ungas jobb. Det är en politik som även gynnar andra
            på arbetsmarknaden, helt enkelt eftersom det också är en generell
            stimulans till företagandet, en lägre tröskel in på arbetsmarknaden,
            som framdeles kan gynna också dem som inte är unga.
          </note>
          <note>
            Välmående företag skapar jobb. Ibland kan vi tro att det är vi
            här inne i kammaren som faktiskt skapar arbeten, men så är det
            inte. Fyra av fem jobb skapas av småföretagen, och Sverige behöver
            ett parti som konsekvent arbetar för bättre villkor för dessa
            företag, framför allt mitt under brinnande kris. Jag och vi är
            stolta över att detta parti är Centerpartiet.
          </note>
          <note>
            Tillsammans med Alliansen såg vi till att under åtta år stärka
            välfärden och samtidigt sänka skatten för människor och företag.
            Det var en bra po ­ litik som gav både mer pengar i plånboken
            åt fler och en bättre sjukvård, omsorg och skola. Vi fortsätter
            den politiken även nu när vi sänker skatten med över 30 miljarder
            och samtidigt stärker välfärden kraftigt. Vi kommer att fortsätta
            att driva på för detta även i kommande budgetar.
          </note>
          <note>
            För att Sverige ska kunna befästa och förstärka sin roll i den
            globala ekonomin måste vi fortsätta vårt reformarbete. Sänkta
            skatter på jobb och företag kommer att vara centralt för att jobben
            ska fortsätta att växa till.
          </note>
          <note>
            Fru talman! Även om vi i termer av smittspridning och vaccinationsgrad
            kanske kan börja skönja ljuset i tunneln är det just nu som arbetet
            börjar för många i Sverige. Det är ett arbete för att ta sig tillbaka
            på banan och fokusera på att få företag att växa. En av de viktigaste
            frågorna i detta sammanhang är återbetalningen av de omfattande
            skattekrediter som infördes som ett tillfälligt pandemistöd.
          </note>
          <note>
            Detta är en fråga som i realiteten inte kommer att aktualiseras
            förrän en bit in på nästa år, men för mig och Centerpartiet är
            det oerhört viktigt att vi från politiken tidigt kan ge besked
            om hur återbetalningen ska gå till. En vanlig butik eller restaurang
            har inte många procents marginal på sista raden när alla kostnader
            är betalda, och vi vill absolut inte se att livskraftiga företag
            i pandemins efterföljd kastar in handduken.
          </note>
          <note>
            Bara för besöksnäringen handlar det om uppskjutna skattebetalningar
            hos cirka 6 000 företag till ett värde av 4,5 miljarder kronor.
            Det får inte bli en stupstock i mars 2022 då allt ska betalas
            på en gång. Därför måste vi redan nu gå ut och slå fast en återbetalningsplan
            som funkar och förlänga tiden.
          </note>
          <note>
            Fru talman! I höstens budget sänkte vi skatten på jobb och företag
            med över 30 miljarder kronor. Nu fortsätter vi framåt i arbetet
            för att värna jobb och företag. Vi förlänger många av de oerhört
            viktiga krisstöden till våra företag och lyfter av kostnader samtidigt
            som vi gör det billigare att anställa unga. Detta ger företagen
            lägre kostnader och bättre möjligheter att anställa och investera
            i sin verksamhet. Så får vi våra företag på fötter igen, så värnar
            vi jobben och så rivstartar vi ekonomin.
          </note>
          <note>
            Krisen är långt ifrån över, men om vi ska komma tillbaka till
            ett Sverige som är starkare än vad vi var när vi gick in i pandemin
            måste vi göra allt för att rivstarta vår ekonomi igen. Det måste
            vara punkt ett, punkt två och punkt tre på vår prioriteringslista.
          </note>
          <note>
            Fru talman! Det är viktigt och bra att vi är många som pratar
            om hur vi ska få en ekonomisk nystart i Sverige. Men det måste
            också omsättas i praktisk politik som ger våra företag bättre
            villkor och lägre kostnader. Det är de som skapar jobben och som
            får hjulen att snurra. Höstens budget och den vårändringsbudget
            som vi tillsammans med Liberalerna och regering ­ en nu har lagt
            fram gör just detta – sänker skatten för dem som anställer och
            investerar, förenklar regler och gör att fler hittar kraft och
            mod att köra igång på allvar igen.
          </note>
          <note>
            Det är ju våra företag och människors jobb som skapar de skatteintäkter
            som vi kan lägga på välfärden. Om vi inte investerar i våra företags
            överlevnad kommer vi snart till en punkt där vi inte har några
            pengar att investera i välfärden.
          </note>
          <note>
            Fru talman! Människor med små marginaler behöver få ekonomin
            att gå ihop i slutet av månaden och känna trygghet. När vi nu
            sänker skatten för över 7 miljoner människor, för löntagare och
            pensionärer, ger vi ännu fler människor den tryggheten.
          </note>
          <note>
            Samtidigt som vi sänker arbetsgivaravgifterna kraftigt för alla
            upp till 23 år i sommar fortsätter vi att investera i den svenska
            landsbygden och i ny, grön teknik. Allt detta gör skillnad för
            fler, på riktigt.
          </note>
          <note>
            Tack vare Centerpartiet kan vi få en ekonomisk rivstart i hela
            landet. Vi räddar och förstärker landsbygdsprogrammet, vi miljardinvesterar
            i bredband, i bättre vägar och järnvägar och i landsbygdens företag.
            Så håller vi ihop Sverige, och så tar vi hela landet igenom krisen.
          </note>
          <note>
            Avslutningsvis, fru talman, vill jag önska alla en riktigt glad
            och trevlig sommar.
          </note>
          <note>
            Anf. 60 NIKLAS WYKMAN (M) replik:
          </note>
          <note>
            Fru talman! Man får ge Centerpartiet viss kredd när det kommer
            till att leva upp till begreppet omställning, men kanske inte
            nödvändigtvis på det sätt som Centerpartiet själva menar med omställning.
            Det är rätt stor skillnad på att först ingå i en moderatledd regering
            som hanterade en kris bäst i världen, blev utsedd till Nordic
            light , hade högst sysselsättning i Europeiska unionen, skapade
            mängder av nya arbetstillfällen och så vidare och att sedan bli
            ett stödhjul åt en vänsterregering som ökar arbetslösheten mest,
            har sämst sysselsättningsutveckling och hela tiden försvårar,
            hotar och skrämmer företagare runt om i landet.
          </note>
          <note>
            Man får också ge Centerpartiet att de har varit väldigt skickliga
            på omställning när det gäller att byta ut sin väljarkår. Från
            att ha vänt sig till hårt arbetande småföretagare på landsbygden
            har Centerpartiet genom nya pålagor på företagande och framför
            allt mycket stora pålagor på att vara beroende av bilen i stället
            vänt sig till en mer välbemedlad innerstadskrets i Stockholm med
            identitetspolitiska förtecken.
          </note>
          <note>
            Mycket omställning har präglat Centerpartiet de senaste åren,
            dock kanske inte så mycket den svenska miljöpolitiken.
          </note>
          <note>
            När vi blickar framåt ser vi att Socialdemokraterna har rullat
            ut en bombmatta av skattehöjningar inför nästa mandatperiod. Centerpartiet
            är relativt tydliga med att man tänker fortsätta att stödja Stefan
            Löfven som statsminister. Min fråga är därför: Kan Centerpartiet
            lova att inte stödja en regering som återinför fastighetsskatten
            och avskaffar ränteavdragen?
          </note>
          <note>
            Anf. 61 MIKAEL LARSSON (C) replik:
          </note>
          <note>
            Fru talman! Tack, ledamoten Wykman, för frågorna!
          </note>
          <note>
            Jag vill börja med att kommentera vår väljarbas och var vi har
            våra väljare. Centerpartiet är ett parti för hela landet. Jag
            vill inte ställa väljargrupper mot varandra, oavsett om de bor
            i staden eller på landsbygden. Det tycker jag inte heller att
            vi ska göra. Det finns många som röstar på Centerpartiet och som
            bor i städer, och det finns väldigt många som röstar på Centerpartiet
            och som bor på landsbygden.
          </note>
          <note>
            Vi har sagt att vi är beredda att stödja en socialdemokratiskt
            ledd regering. Men vi kan självklart också tänka oss att sitta
            i en moderatledd regering. Detta har vi varit väldigt tydliga
            med.
          </note>
          <note>
            Vi har också sagt att vi inte vill återinföra den fastighetsskatt
            som tidi ­ gare har tagits bort. Detta har kommunicerats väldigt
            tydligt från vår parti ­ ledare Annie Lööf med flera, liksom diskussionen
            om ISK-konton.
          </note>
          <note>
            Anf. 62 NIKLAS WYKMAN (M) replik:
          </note>
          <note>
            Fru talman! Det förs många diskussioner om att återinföra fastighetsskatten.
            Till exempel har Stefan Löfvens statsråd Anders Ygeman och Socialdemokraterna
            i Stockholm lagt fram ett förslag om återinförande av fastighetsskatten.
            Det hörs samma tongångar från Socialdemokraterna i Skåne och från
            Socialdemokraterna i Göteborg. Det är helt enkelt många krafter
            till vänster i politiken som nu vill återinföra fastighetsskatten.
          </note>
          <note>
            Många kommer ihåg fastighetsskattens konsekvenser, innan skatten
            avskaffades av den moderatledda regeringen. Fastighetsskatten
            ledde till att människor fick lämna sina hem, den ledde till att
            pensionärer inte hade råd att bo kvar och den ledde till en stor
            osäkerhet och otrygghet kring det egna boendet.
          </note>
          <note>
            Moderaternas position är glasklar. Hemmet ska vara en trygg plats
            omgärdad av trygga villkor. När nationalekonomer pratar om ökad
            rörlighet på bostadsmarknaden handlar det många gånger om att
            människor ska behöva flytta från sitt hem för att de blir pensionärer.
            Det tycker vi är en felaktig politik. Bostaden är mer än en ekonomisk
            institution som politiker ska leka runt med.
          </note>
          <note>
            Förslaget från Socialdemokraterna i Stockholm om återinförande
            av en fastighetsskatt slår väldigt hårt mot hushållens ekonomi,
            inte minst här i huvudstadsregionen. En vanlig barnfamilj skulle
            om fastighetsskatten återinförs och om ränteavdragen avskaffas
            tvingas betala 5 000–10 000 kronor mer i månaden i skatt.
          </note>
          <note>
            Kan Centerpartiet lova att man inte kommer att stödja eller sitta
            i en regering som återinför fastighetsskatten?
          </note>
          <note>
            Anf. 63 MIKAEL LARSSON (C) replik:
          </note>
          <note>
            Fru talman! Som jag sa i tidigare replikskifte har vi vid tidigare
            tillfällen och även under denna vår sagt nej till ett återinförande
            av fastighetsskatten. Det står vi självklart fast vid även i dag.
          </note>
          <note>
            Oavsett vilken konstellation som man ingår i och vilka frågor
            som man gör upp om är det alltid en förhandling om de frågor som
            man vill prioritera och om vilka skatter som ska höjas respektive
            sänkas.
          </note>
          <note>
            Men svaret på frågan från Niklas Wykman om fastighetsskatten
            är nej. Det har det varit hittills och kommer att vara i fortsättningen
            också.
          </note>
          <note>
            Anf. 64 TONY HADDOU (V) replik:
          </note>
          <note>
            Fru talman! Centerpartiets egen bostadspolitiska talesperson
            har gjort ett erkännande om marknadshyrorna. Han har sagt: Det
            är en pågående process att liberalisera och förändra hyressättningssystemet,
            och jag tror att det är bra att börja med nyproduktion och införa
            en modell som går att successivt implementera i det befintliga
            beståndet.
          </note>
          <note>
            Varför vill Centerpartiet genomföra ett systemskifte i politiken
            och chockhöja folks hyror?
          </note>
          <note>
            Anf. 65 MIKAEL LARSSON (C) replik:
          </note>
          <note>
            Fru talman! Den utredning som är gjord om fri hyressättning gäller
            alltså just nyproduktion av lägenheter. Det är också det som regeringens
            proposition handlar om. Detta gäller alltså i nyproduktion.
          </note>
          <note>
            Jag skulle vilja veta exakt vem det är som kommer att få höjd
            hyra. Det kommer inte att bli höjda hyror i det bestånd som redan
            finns i dag, utan man kommer att kunna ha en marknadsmässig och
            fri hyressättning i det bestånd som kommer att byggas framöver
            men inte i det som finns i dag.
          </note>
          <note>
            Anf. 66 TONY HADDOU (V) replik:
          </note>
          <note>
            Fru talman! Jag har precis refererat vad Centerpartiets bostadspolitiska
            talesperson har sagt, och det handlar om just marknadshyror. Och
            det slår på hela beståndet. Men det leder inte till fler bostäder.
            Tvärtom leder det till fattigare hyresgäster. För Sveriges hyresgäster
            vore marknadshyror en katastrof. Sju av tio svenskar säger nej
            till marknadshyror.
          </note>
          <note>
            I min hemstad Göteborg skulle hyrorna chockhöjas med över 50
            procent. I vissa områden skulle de höjas med 70 procent och i
            andra områden med 60 procent. Vem har råd med det? Kan Centerpartiet
            svara på det? Varför vill ni öka utsattheten på bostadsmarknaden?
            Varför vill ni öka bostadssegregationen? Varför vill ni öka klassklyftorna
            på detta sätt? Svara på det!
          </note>
          <note>
            Anf. 67 MIKAEL LARSSON (C) replik:
          </note>
          <note>
            Fru talman! Vi behöver bygga fler bostäder i Sverige, och vi
            behöver bygga över hela landet – i städer och på landsbygden.
            Det behöver finnas en kombination av bostäder, både bostadsrätter
            och hyresrätter. Det behöver finnas bostäder för alla människor,
            oavsett om man är gammal eller ung, om man studerar, om man är
            mitt i livet och om man har familj. Bostaden ska vara en trygghet.
          </note>
          <note>
            Det förslag som föreligger om fri hyressättning rör nyproduktion
            av lägenheter. Jag kan inte se att det kommer att drabba någon
            och öka klassklyftorna i Sverige. Vi kommer snarare att få mer
            produktion och en bättre rotation på bostadsmarknaden, vilket
            behövs. Det är där det finns skillnader mellan Centerpartiets
            och Vänsterpartiets ingångar i detta.
          </note>
          <note>
            Det är i nyproduktion som det kommer att kunna råda en fri hyressätt
            ­ ning. Men självklart kommer det också att kunna vara förhandlingar
            när det gäller det gamla beståndet. Men jag tror ändå inte att
            det kommer att skapa de problem som Vänsterpartiet tar upp här.
            Detta kommer snarare att se till att det blir en bättre rörlighet
            på bostadsmarknaden, att fler bostä ­ der kommer att kunna byggas
            och att vi kommer att få ett bättre bostads ­ bestånd i hela landet.
          </note>
          <note>
            Anf. 68 GULAN AVCI (L):
          </note>
          <note>
            Fru talman! Det har varit intressant att den senaste timmen sitta
            här och lyssna på kollegorna som stundtals, vissa av dem i alla
            fall, haft ett ganska högt tonläge, inte minst Vänsterpartiets
            Tony Haddou som fått ur sig ganska många formuleringar på ett
            bräde utan att ta några djupa andetag.
          </note>
          <note>
            Vi kunde i går se hur Vänsterpartiet i en ganska svår tid tog
            ytterligare ett steg i att skapa mer polarisering och mer sandlåda
            i riksdagen. Man ställde ultimatum till regeringen att svara inom
            48 timmar. Det tog knappt två minuter innan man fick ett besked
            om huruvida Sverige ska ha ett extraval eller inte. Men jag ser
            fram emot fortsättningen på den resan och hur Vänsterpartiet kommer
            att hantera sina ultimatum framöver.
          </note>
          <note>
            Men, fru talman, det var inte det som jag hade tänkt prata om.
            Det som är viktigt att framhäva i denna debatt är de senaste 16
            månaderna med en pandemi som har svept in över vårt land och ställt
            hela samhället inför väldigt stora prövningar. Sedan pandemin
            svepte in är ingenting sig likt längre.
          </note>
          <note>
            Det har varit en prövande tid. Över 14 500 människor har dött
            bara i Sverige. Många har förlorat anhöriga och nära och kära.
            Många har inte heller kunnat ta farväl av dem på grund av restriktionerna.
            Många äldre har varit isolerade i sina hem eller på äldreboenden.
            Och insikten om hur utbredd den ofrivilliga ensamheten har varit
            är hjärtskärande.
          </note>
          <note>
            Unga människor har inte fått uppleva studentfester, utspring
            från grundskola eller gymnasium och mottagningar för att fira
            att man faktiskt fått en examen – högtidliga stunder som vi normalt
            sett är vana vid under denna del av året.
          </note>
          <note>
            Utsattheten har dock tagit sig uttryck även på många andra sätt,
            fru talman. Vi har sett bilder på desperata människor som har
            ställt sig i kö för att få matkuponger. Människor har förlorat
            sina jobb, och företagare har fått se sina livsverk gå upp i rök
            utan att kunna rädda dem.
          </note>
          <note>
            De branscher som har tagit mest stryk under pandemin är framför
            allt kulturen, idrotten, restaurangbranschen, besöksnäringen,
            hotellbranschen och taxibranschen. Det är också framför allt inom
            dessa branscher som människor har blivit av med sina jobb – främst
            unga, lågutbildade och utrikes födda. Det är tre grupper som i
            vanliga fall har en ganska svag förankring på arbetsmarknaden.
          </note>
          <note>
            Vi i Liberalerna har tillsammans med vårt samarbetsparti Centerpartiet
            och regeringen presenterat otaliga krispaket för att rädda så
            många företag vi har kunnat. Det har handlat om att skydda jobben
            så att inte fler blir arbetslösa. Vi har stärkt välfärden, skolan,
            rättsväsendet, sjukvården och äldreomsorgen, och vi har vidtagit
            flera åtgärder för att minska den ekonomiska nedgången.
          </note>
          <note>
            Vi har stärkt de sociala skyddsnäten för att skapa trygghet och
            för att fler ska klara sig under den här svåra tiden. Vi har öppnat
            upp a-kassan för dem som inte är medlemmar så att de ska slippa
            känna ekonomisk otrygghet. Vi har också öppnat upp sjukförsäkringen
            för dem med dåliga anställningsvillkor, inte minst timanställda
            inom äldreomsorgen, för att de ska slippa känna ekonomisk otrygghet
            när de ligger hemma i sjukdom.
          </note>
          <note>
            Egentligen borde inte detta vara något som man behöver lyfta
            fram i debatten. Oavsett vilka partier som hade suttit i en regering
            under en världspandemi tror jag att alla hade agerat precis likadant.
            Det handlar om att se till att den ekonomiska utvecklingen inte
            går nedåt, för att rädda företag undan konkurser och skydda jobb
            så att inte fler blir arbetslösa.
          </note>
          <note>
            Fru talman! Jag är stolt över att mitt parti har tagit ansvar,
            även om vi har fått betala ett högt pris för vårt ansvarstagande.
            Men som jag har uttryckt även vid andra tillfällen är jag också
            tacksam över att det har funkat så bra i samarbetet mellan riksdagens
            åtta partier – även om det nu märks att vi är på väg in i ett
            valår och att tonläget börjar ändras. Det tål att upprepas än
            en gång att det finns väsentliga skillnader mellan att vara ett
            ren ­ odlat oppositionsparti och att vara ett parti som ingår
            i ett samarbete. Är man i opposition kan man kliva in och ta ansvar
            när man behagar, men utgör man underlag för en regerings budget
            tar man ansvar hela vägen. Det är precis det vi i Liberalerna
            har gjort.
          </note>
          <note>
            Fru talman! Vi börjar se ljuset i tunneln. Men trots att allt
            fler människor blir vaccinerade och restriktionerna börjar lättas
            upp kommer vi inte att kunna återgå till det normala. Vi kommer
            att vara påverkade av pande ­ min under ganska lång tid , och
            den som tror att vi kan återgå till det normala misstar sig. Visst
            ser vi att ekonomin har börjat återhämta sig på vissa delar av
            arbetsmarknaden, men den historiskt höga arbetslösheten kan vi
            inte ta med en klackspark.
          </note>
          <note>
            Inte heller kan vi ta de stora problem som finns inom välfärden
            lättvindigt. Vi har sett hur bristerna inom äldreomsorgen har
            synliggjorts under pandemin och hur skolstängningar och distansundervisning
            har påverkat elevers kunskapsresultat och psykosociala hälsa.
            Vi har sett hur sjukvården går på knäna – just nu befinner sig
            en hel yrkeskår på randen till utbrändhet efter 16 månaders tufft
            arbete för att rädda människoliv.
          </note>
          <note>
            Fru talman! Ska Sverige bli ett tryggt land för alla människor
            att leva i måste vi en gång för alla göra upp med den kriminalitet
            som breder ut sig i samhället. Vi måste ta i med hårdhandskarna
            mot de gängkriminella som sprider skräck och förpestar livet för
            så många oskyldiga människor, inte minst i våra socialt utsatta
            områden. Det kräver dock att vi är beredda att ge rättsväsendet
            de verktyg som krävs och att vi inte är beroende av andra länders
            säkerhetstjänster för att kunna bura in skurkarna i finkan.
          </note>
          <note>
            Ska vi kunna lösa många av de samhällsproblem som har förstärkts
            under krisen kräver det fortsatt ett högt reformarbete, men den
            akuta krisen ligger i att få ned den höga arbetslösheten så att
            inte fler blir långtidsarbetslösa. Därför blir jag genuint provocerad
            när jag gång på gång hör Sveriges finansminister hitta lösningen
            i att höja skatten för vanligt folk i stället för att se till
            att fler kommer i arbete.
          </note>
          <note>
            Jag är överens med finansminister Magdalena Andersson om att
            vi behöver minska klassklyftorna och avsätta mer pengar till välfärden
            för att den ska fungera och finnas till för alla, men receptet
            kan inte vara att höja kapitalskatterna, återinföra den gamla
            fastighetsskatten eller ge sig på det sparkapital som hårt arbetande
            människor har byggt upp under ett helt yrkesliv för att skapa
            sig en trygg framtid.
          </note>
          <note>
            Fru talman! Jag kommer att dra över min anmälda talartid; jag
            säger det på en gång.
          </note>
          <note>
            Det enda sättet att minska klassklyftorna är att fler tillåts
            göra klass ­ resor – att skolan blir den samhällsinstitution som
            garanterar alla barn till ­ gång till en bra utbildning och samma
            livschanser oavsett föräldrarnas bak ­ grund eller tjocklek på
            plånboken. Liberalerna kommer även i fortsättning ­ en att sätta
            skolan först, för det är grunden för ett välfungerande samhälle.
            Det är garanten för att dagens unga blir morgondagens arbetstagare.
            Sko ­ lan är biljetten till en framtid och till individuell frihet.
          </note>
          <note>
            Jag är stolt över att Liberalerna har satt stopp för alla skattehöjningar
            under den här mandatperioden och över att vi har tvingat regeringen
            att sänka skatterna på inkomster för löntagare. Vi har stärkt
            det svenska näringslivet och skapat bättre villkor för företagandet
            i Sverige. Men det verkar som att Socialdemokraterna skäms för
            den politik de har drivit tillsammans med oss. Det får givetvis
            stå för dem, men Liberalerna kommer aldrig att bidra till en politik
            som innebär en skattechock för landets löntagare eller småföretagare,
            som är viktiga arbetsgivare.
          </note>
          <note>
            Liberalerna kommer aldrig att acceptera en politik som inte premierar
            sparande för folk som går till jobbet varje dag – som jobbar hårt,
            tar ansvar och sätter av en liten del av sin lön varje månad för
            att trygga sin pension. Inte minst är det viktigt för kvinnors
            ekonomiska frihet att den möjligheten finns även i fortsättningen.
          </note>
          <note>
            Fru talman! När vi återses efter sommaren kommer det att vara
            ett år kvar till riksdagsvalet. Lika stolt som jag är över det
            samarbete jag har haft med Centerpartiet och regeringen, lika
            angelägen är jag om att få till ett maktskifte. Ingen regering
            som har suttit vid makten i två mandatperioder orkar hålla ett
            högt reformtempo, inte ens Socialdemokraterna. Nu hotar de dessutom
            att riva upp alla viktiga liberala reformer som mitt parti har
            drivit igenom under den här mandatperioden, och det hotet tar
            vi på allvar.
          </note>
          <note>
            Det handlar också om demokratin. Ingen välmående demokrati mår
            bra av att samma parti styr landet i långa perioder. Jag vill
            inte ha en återgång till 1900-talet, då Socialdemokraterna kunde
            prenumerera på statsmakten. Därför kommer vi i höst att lägga
            fram vårt sista budgetförslag, och sedan kommer januariavtalet
            att upplösas under ordnade former. Sedan går vi till val på en
            liberal reformagenda där vi sätter skolan först och byter spår
            för integrationen så att det utanförskap som drabbar framför allt
            invandrade personer bryts.
          </note>
          <note>
            Avslutningsvis, fru talman, vill jag tacka alla kollegor i utskottet.
            Jag kom in under en dramatisk tid och har inte fått vara med om
            något fysiskt sammanträde, men förhoppningsvis blir det ändring
            på det i höst. Jag hoppas att vi då kan ses under trevligare former.
          </note>
          <note>
            Jag vill också tacka alla de tjänstemän i utskottet som har tagit
            hand om mig på ett väldigt bra och professionellt sätt och hjälpt
            mig när jag har behövt det.
          </note>
          <note>
            Fru talman! Självklart vill jag även tacka alla talmännen, och
            hela presidiet, för att ni har sett till att arbetet har kunnat
            fortsätta i demokratins högborg och att vi inte varit tvungna
            att ställa in det.
          </note>
          <note>
            Trevlig sommar på er, allihop!
          </note>
          <note>
            Anf. 69 REBECKA LE MOINE (MP):
          </note>
          <note>
            Fru talman! Det har varit ett annorlunda år på i princip alla
            sätt. Den här debatten handlar om Sveriges budget och ekonomiska
            inriktning och om hur den har fått anpassa sig till en annorlunda
            tid. Det finns många åtgärder som har vidtagits. Stödåtgärderna
            under pandemin har kostat cir ­ ka 400 miljarder kronor hittills,
            och globalt sett har pandemin kostat världen cirka 85 biljoner
            kronor.
          </note>
          <note>
            Fru talman! Det har debatterats under flera timmar här om att
            höja eller sänka skatten. Det har debatterats mellan januariavtalsparter
            och opposi ­ tion. Man har debatterat om marknadshyror, företagens
            situation och vård. Jag kommer därför att belysa frågor som inte
            har tagits upp och ägna mitt anförande åt dessa – inte för att
            de andra inte är viktiga, men jag vill belysa frågor som inte
            har tagits upp.
          </note>
          <note>
            Fru talman! En av de viktigaste sakerna med en katastrof är att
            dra lärdom: Hur gör vi för att inte hamna här igen? Och om något
            liknande skulle inträffa igen, hur kan vi mildra effekterna?
          </note>
          <note>
            Vi ser alla med glädje och lättnad ljuset i tunneln, med ökad
            vaccinering och lättade restriktioner. Men skörheten i samhället
            går inte att vaccinera sig emot. Vi måste se på risker och brister
            med öppna ögon. För att minska risken för pandemier vill jag ännu
            en gång påminna om deras uppkomst och grundorsak, nämligen vårt
            respektlösa sätt att hantera djur och natur på.
          </note>
          <note>
            Det finns i dag uppskattningsvis 1,7 miljoner okända virus hos
            däggdjur och fåglar. Upp till 827 000 av dessa tros kunna infektera
            människor. Runt 75 procent av de nya smittförande sjukdomar vi
            får kommer ursprungligen från djur. Varför händer då detta? Jo,
            när djur trängs ihop på ett onaturligt sätt och sätts i burar
            ökar risken för att virusen överförs. Det gäller både i djurindustrier
            och i det krympande vilda.
          </note>
          <note>
            Ju mer vi pressar ihop arter genom exploatering på bekostnad
            av deras välfärd och ekosystem, desto större risk att vi snart
            får återse de viruskrafter som vi så väl lärt känna det senaste
            året.
          </note>
          <note>
            Fru talman! Att jobba förebyggande i politiken är tyvärr inte
            särskilt lönande, men det skulle spara mycket lidande och många
            liv. Att jobba förebyggande och se till att bevara den biologiska
            mångfalden, respektera djurvälfärd och säkerställa att olika arters
            livsmiljöer får finnas kvar är ett av de effektivaste sätten att
            begränsa och minska risken för pandemier i framtiden. Det skulle
            dessutom spara oss enorma summor pengar.
          </note>
          <note>
            Jag vill också påminna om att risken för virus som kan gå från
            djur till människa inte bara finns på wetmarkets på andra sidan
            jorden, utan det är en risk också med minkfarmer och burhöns och
            med den djurhållning vi har även i Sverige.
          </note>
          <note>
            Fru talman! För mig handlar djurvälfärd och artbevarande i ärlighetens
            namn främst om en moralisk skyldighet som vi behöver svara upp
            mot. Även för dem i den här kammaren och i svensk politik som
            inte delar denna åsikt borde det nu stå klart att det respektlösa
            sätt vi hanterar djur och natur på kommer att drabba människor.
          </note>
          <note>
            Fru talman! Om en pandemi ändå skulle inträffa behöver vi stå
            rustade. Det handlar om resiliens, vårt samhälles förmåga att
            klara sig. Självförsörjningsgraden måste öka, både vad gäller
            matförsörjning och vad gäller energiförsörjning. I dag kan man
            lite förenklat säga att varannan tugga vi äter i Sverige är importerad.
            Det kan jämföras med Finland, som har en självförsörjningsgrad
            på 80 procent. I en orolig värld kommer graden av självförsörjning
            snabbt att bli avgörande.
          </note>
          <note>
            Den civila beredskapen behöver stärkas, och civilsamhället behöver
            förutsättningar för att kunna bistå samhället – särskilt under
            kristid. Vi behöver också en aktiv politik.
          </note>
          <note>
            Det är nu vi måste gå fram med nya förslag och starka visioner
            som bygger på andra värdegrunder än att en exponentiellt växande
            ekonomi är målet och att vi har en dominanslogik som återspeglas
            både i det kapitalistiska ekonomiska systemet och i vårt aktiva
            bidrag till klimatkris och naturkris.
          </note>
          <note>
            Fru talman! I en globaliserad värld får kriser konsekvenser över
            na ­ tionsgränser. Det är därför viktigt att vi också ser bortom
            vårt eget relativt trygga närområde och stöttar andra länder,
            så kallade utvecklingsländer. Jag beklagar djupt hur Sverigedemokraterna
            konsekvent drar ner på bi ­ ståndet. Oavsett vad man tycker om
            vårt moraliska ansvar och hur långt det sträcker sig borde det
            vara uppenbart att nationsgränserna är en social konstruktion
            som inte spelar någon roll för virus.
          </note>
          <note>
            Fru talman! Vi i Miljöpartiet vill inte rulla tillbaka i gamla
            hjulspår och fortsätta business as usual. Frågan är inte om utan
            när nästa kris kommer. Vi vet redan nu att klimatkrisen kommer
            att göra sig alltmer påmind. Artutrotningen kommer att göra våra
            ekosystem svagare och mer känsliga. Vi i Miljöpartiet är inte
            så naiva att vi tror att detta inte kommer att påverka oss och
            våra samhällen.
          </note>
          <note>
            Det har gjorts många bra saker från regeringens håll under den
            här tiden. Det har varit satsning på natur och gröna jobb, och
            över hela världen talas det om en grön giv.
          </note>
          <note>
            Men det är en tid för lärdom och för omställning – en grön omställning
            som står för andra visioner. Där kan lycka och välbefinnande prioriteras
            inom naturens och planetens gränser, och vi använder ekonomi i
            dess rätta bemärkelse, det vill säga hushållning av begränsade
            resurser.
          </note>
          <note>
            Det behövs att vi prioriterar långsiktighet framför kortsiktighet.
            Det krävs att vi tar bort miljöskadliga subventioner, använder
            skatter för att uppnå våra miljömål och investerar i och underlättar
            investeringar i miljölösningar och miljövänliga företag. Det krävs
            att vi verkligen lagstiftar bort den värsta typen av exploatering
            av både djur och natur.
          </note>
          <note>
            Fru talman! Jag vill avsluta med att yrka bifall till utskottets
            förslag och önska alla en fin och härlig sommar.
          </note>
          <note>
            Anf. 70 AMINEH KAKABAVEH (-):
          </note>
          <note>
            Fru talman! I dag diskuterar vi riktlinjerna för den ekonomiska
            politiken. Jag anser att Sverige behöver en helt annan inriktning
            än rådande nyliberal ekonomisk politik. Det svenska folkets flertal
            förtjänar ett jämlikare och rättvisare Sverige.
          </note>
          <note>
            Det är mot flertalet, inte mot fåtalet, som pandemin har slagit
            i Sverige. Äldreomsorgen har inte lyckats skydda våra äldre. Sjukvården
            går på knäna. Flertalet i det arbetande folket har burit landet
            på sina axlar, ofta utan tillräckligt smittskydd.
          </note>
          <note>
            Arbetslösheten har rusat i höjden. För fåtalet i toppskiktet
            går det däremot fint. Statliga understöd har delats ut till aktieägare
            i storföretag som Volvo och H &amp; M. Börskurserna fortsätter uppåt.
            Tiondelen i toppen drabbas minst av den ökade arbetslösheten.
          </note>
          <note>
            Regeringen håller fast vid den nyliberala linjen i det finanspolitiska
            ramverket. Det innebär i praktiken åtstramningar, nedskärningar
            och utförsäljningar av välfärden. Statsbudgeten ska åter gå med
            överskott. Om man ska strama åt kan man inte driva någon politik
            för flertalet. Det blir småsmulor från regeringen åt flertalet,
            som åtgärder mot nedskräpning och en satsning på naturnära jobb
            för unga.
          </note>
          <note>
            Över 400 miljarder kronor i olika stödåtgärder har regeringen
            beslutat om under pandemin, mest till det privata näringslivet
            som i flera fall har använt pengarna till utdelningar till aktieägarna.
          </note>
          <note>
            När EU-samarbetet måste hållas under armarna med 150 miljarder
            till en coronafond saknas det inte heller medel. När fåtalet behöver
            pengar öppnar regeringen plånboken. Till grund för regeringens
            politik ligger förstås den nyliberala tanken att det offentligas
            roll i ekonomin ska begränsas, att ekonomin finns till för att
            privatkapitalet ska kunna göra vinster. De förändringar som majoriteten
            av det svenska folket vill ha, till exempel icke vinstdrivande
            välfärdsföretag i vård, skola och omsorg, saknar tyvärr majoritet
            här i riksdagen. Det är faktiskt sorgligt att Socialdemokraterna
            så fullständigt delar den borgerliga synen på samhällets ekonomi.
          </note>
          <note>
            Som socialist avvisar jag det finanspolitiska ramverket och den
            nyliberala ideologin. Ekonomin finns till för folket, inte tvärtom.
            Den ska tjäna flertalet, inte fåtalet. Det är dags att övergå
            till en offensiv ekonomisk politik för arbete, trygghet och bostäder
            åt alla.
          </note>
          <note>
            Den ekonomiska politiken ska orienteras mot full sysselsättning
            av alla produktivkrafter. Statsbudgeten får gå med underskott
            så att målet nås.
          </note>
          <note>
            Arbetslösheten ska bort. Alla som vill och kan ska ha ett arbete
            på heltid med skälig och avtalsenlig lön. Ett program för offentliga
            beredskapsarbeten ska inrättas, där alla som inte kunnat hitta
            ett arbete på annat håll ska erbjudas fast anställning. Om regeringen
            under pandemin hade lagt 400 miljarder på beredskapsarbeten hade
            vi inte stått med nästan 10 procents arbetslöshet nu.
          </note>
          <note>
            Även under pandemin ser vi hur arbetslösheten drabbar kvinnor.
            Rege ­ ringen anger i den ekonomiska vårpropositionen att återhämtningen
            är tyd ­ ligare bland män än bland kvinnor. Dagens politik är
            också ett oförlåtligt slöseri med resurser. Om kvinnor arbetade
            heltid i samma utsträckning som män skulle Sveriges bnp öka med
            cirka 500 miljarder kronor per år. Om utrikes födda kvinnor arbetade
            i samma utsträckning som inrikes föd ­ da kvinnor skulle de offentliga
            finanserna stärkas med 37 miljarder kronor.
          </note>
          <note>
            Fru talman! Rätten till arbete är också en viktig integrationsfråga.
            Arbetslösheten bland utrikes födda är mer än tre gånger så hög
            som bland inrikes födda. Genomsnittet av utrikes födda har lägre
            ekonomisk standard än inrikes födda, vilket beskrivs i den fördelningspolitiska
            redogörelsen i den ekonomiska vårpropositionen.
          </note>
          <note>
            Vi har råd att sätta folk i arbete. Vi har inte längre råd att
            avstå från det kravet. När alla får arbete kan vi fortsätta förkortningen
            av arbetstiden. Målet är 30 timmars arbetsvecka. Människor ska
            ges mer tid att leva sina liv.
          </note>
          <note>
            Jag tolererar inte regeringens politik för uppluckrat anställningsskydd.
            Jag kommer att stödja en misstroendeförklaring mot regeringen
            om det läggs fram ett sådant förslag. Om man inte som arbetsgivare
            kan erbjuda en trygg och fast anställning med god, avtalsenlig
            lön har man ingen framtid på svensk arbetsmarknad.
          </note>
          <note>
            Fru talman! Bostaden är en social rättighet för flertalet, inte
            en handels ­ vara för fåtalet. Rätten till en bostad ska garanteras.
            Allmännyttan ska nu rustas upp, och en stor nyproduktion ska ske
            av allmännyttiga hyresrätter.
          </note>
          <note>
            Rätten till en bostad är också en jämställdhetsfråga och en integrationsfråga.
            Bostadsbristen drabbar särskilt kvinnor med invandrarbakgrund
            men också de kvinnor som vill lämna ett destruktivt förhållande.
          </note>
          <note>
            Rätten till en bostad är också en helt central ungdomsfråga.
            När vi ger våra unga rätten till en bostad hjälper vi dem att
            öppna dörren till deras och vår framtid. Om man inte som hyresvärd
            kan erbjuda en god bostad till en rimlig hyra har man ingen framtid
            på svensk bostadsmarknad.
          </note>
          <note>
            Jag kommer naturligtvis att rösta för en misstroendeförklaring
            mot regeringen om frågan väcks med anledning av att man vill införa
            marknadshyror.
          </note>
          <note>
            Fru talman! Coronakrisen har visat oss vilka som är de verkliga
            samhällsbärarna. Det är de som arbetar inom vård, skola och omsorg.
            I den ekonomiska vårpropositionen finns dock inte ett spår av
            avsikt från regeringens sida att permanent höja statsbidragen
            till kommuner och regioner för att stärka välfärden.
          </note>
          <note>
            Välfärden ska ge trygghet åt alla. Statsbidragen till kommunerna
            och regionerna ska nu stegvis öka så att detta mål nås. Skolan,
            vården och om ­ sorgen är till för folket, flertalet, inte för
            storfinansen, fåtalet. Vinstintres ­ set ska bort från välfärden.
            Välfärdskapitalisterna har ingen framtid på svensk marknad inom
            svensk välfärd.
          </note>
          <note>
            De sociala trygghetssystemen ska stärkas. Sjuk- och arbetslöshetsförsäkringarna
            ska ge trygghet i sjukdomens och motgångens stund.
          </note>
          <note>
            En god och trygg pension ska vara en självklarhet. Pensionsöverenskommelsen
            mellan S, MP och de borgerliga partierna ska rivas. Ett nytt pensionssystem
            ska utformas i flertalets intresse. Fackförbundet Forena har visat
            att den allmänna pensionens andel av slutlönen kryper till under
            40 procent för alla som är födda efter 1992. Sänkt levnadsstandard
            eller fattigdom väntar många efter pensioneringen, särskilt bland
            kvinnor. Det är skamligt att Sverige har hundratusentals fattiga
            pensionärer i dag.
          </note>
          <note>
            Regeringen vill också höja pensionsåldern. Även detta är en politik
            för fåtalet och inte för flertalet. Det är dags för en pensionspolitik
            för flertalet. Ingen ska vara fattig för att man är pensionär
            och kvinna. Den allmänna pensionen ska motsvara 80 procent av
            slutlönen. Alla pensionärer ska ha minst 16 000 kronor i månaden
            kvar efter skatt.
          </note>
          <note>
            Det är dags för flertalet att ta befälet över samhällsbygget.
            Stora offent ­ liga investeringar ska göras på ett flertal områden
            inom välfärden.
          </note>
          <note>
            Mycket stora investeringar ska göras i bostadssektorn. Väg- och
            järnvägsnät ska upp till toppklass. Elnätens kapacitet måste öka
            i hela landet. Energi- och transportsektorerna ska genom offentliga
            investeringar bli fossilfria så snart det över huvud taget är
            möjligt.
          </note>
          <note>
            Det är inte en budget i balans som ska vara målet för den ekonomiska
            politiken, utan det ska vara en samhällsekonomi i balans och full
            sysselsättning genom att tillåta stora budgetunderskott tills
            målen nås. Höjda skatter är inte något medel som ska användas
            för att nå målen för den ekonomiska politiken.
          </note>
          <note>
            Däremot har skatterna andra viktiga funktioner att fylla. Genom
            åtgärder på skatteområdet ska vi radikalt öka jämlikheten i samhället.
            Genom riktade skattehöjningar ska vi givetvis ta ifrån storkapitalet
            förmågan att köpa sig politiska fördelar.
          </note>
          <note>
            Ökad beskattning av fåtalet innebär en minskad belastning på
            klimat och miljö, eftersom fåtalet i toppen står för en oproportionerligt
            stor andel av de skadliga utsläppen. Skatterna ska höjas radikalt
            för tiondelen, det vill säga eliten. På årsinkomsten för den som
            tjänar över 200 000 per månad ska skatten vara 75 procent. På
            årsinkomsten för den som tjänar över 400 000 kronor per månad
            ska den vara 100 procent. En högre inkomst än så är helt enkelt
            inte en rimlig ersättning för något arbete.
          </note>
          <note>
            En förmögenhetsskatt ska tas ut på de största förmögenheterna.
            En förmögenhet som överstiger 1 000 prisbasbelopp, cirka 47 miljoner
            kronor, ska beskattas med 5 procent.
          </note>
          <note>
            Fru talman! Detta är en politik för flertalet.
          </note>
          <note>
            Jag står bakom min följdmotion till 2021 års ekonomiska vårproposi
            ­ tion men kommer för tids vinning inte att yrka bifall till den.
          </note>
          <note>
            Jag tackar allesammans så mycket och önskar trevlig sommar och
            ledighet.
          </note>
          <note>
            Anf. 71 DENNIS DIOUKAREV (SD):
          </note>
          <note>
            Fru talman! I denna debatt debatterar vi även vårändringsbudgeten
            för 2021.
          </note>
          <note>
            När jag lyssnar på debatten om den ordinarie vårbudgeten hör
            jag tydligt att pandemin av naturliga skäl fortfarande sätter
            sin prägel på den politiska diskussionen. Men jag tycker mig också
            höra en återgång, sakta men säkert, till de problem som det svenska
            samhället hade före pandemin och alltjämt har.
          </note>
          <note>
            I takt med att vi nu förhoppningsvis ser början på slutet och
            ljuset i tunneln kommer debatten mer och mer att präglas av samhällsproblem
            som kriminalitet, klan- och gängkrig och välfärdsutmaningar.
          </note>
          <note>
            Vi kommer också att se ett ökat fokus på samhällskontraktet,
            det vill säga avtalet mellan medborgare och stat, där den senare
            ska leverera en pålitlig sjukvård, en värdig ålderdom och en trygg
            vardag, medan skattebetalarna efter förmåga ska bidra till det
            allmänna. Det finns en balans mellan dessa två där man som skattebetalare
            förväntar sig att man får det som man har betalat för – varken
            mer eller mindre. Gör din plikt, kräv din rätt, som vi sverigedemokrater
            brukar säga.
          </note>
          <note>
            Det som jag vill rikta fokus på i denna vårändringsbudget handlar
            om två politiska områden där vi i vår följdmotion i detta betänkande
            menar att regeringen utifrån samhällets behov borde ha prioriterat
            annorlunda.
          </note>
          <note>
            Ett av dessa behov handlar om trygghet. Lika trygghet och frihet
            för var och en i detta land, oavsett var man bor, är en rättighet.
            Det är den svenska staten som genom sin del av samhällskontraktet
            ska garantera att svensk lag gäller överallt, hela tiden.
          </note>
          <note>
            Vi har den senaste tiden applåderat det internationella samarbetet
            mel ­ lan brottsbekämpande myndigheter, som resulterat i flera
            pågående rätts ­ processer mot kriminella gäng. Fransmännen har
            knäckt krypteringstjäns ­ ten Encrochat, och FBI och Europol har
            genomfört operation Trojan Shield, som har resulterat i att 800
            kriminella har gripits runt om i världen.
          </note>
          <note>
            En mindre smickrande siffra för svenskt vidkommande är att av
            dessa 800 kriminella är 155 svenskar – alltså en grov överrepresentation
            på en global skala. Det är ett hårt slag mot den så kallade Sverigebilden
            och en tydlig signal till den svenska regeringen om att förstärkningar
            av Polismyndigheten skulle ha varit på sin plats.
          </note>
          <note>
            Fru talman! Förstärkningar av Polismyndigheten behövs av flera
            skäl. Jag nämnde klankrig i början. Om man googlar ordet klan
            får man upp följande beskrivning: ” Klansamhällen är en av de
            vanligaste samhällsformerna i världen och har stor betydelse i
            samhällskontexter där statliga myndigheter inte är närvarande.
            ”
          </note>
          <note>
            Beskrivningen passar ganska väl in på den situation som vi just
            nu ser i Hjällbo i Göteborg, där de kriminella klanerna har blivit
            en reell maktfaktor i det lokala samhället. Civila har avrättats,
            vägspärrar har upprättats och journalister har förhindrats att
            utföra sin grundlagsskyddade verksamhet. Senast i går var det
            skottlossning där igen.
          </note>
          <note>
            Det här föranleder naturligtvis frågan om staten faktiskt lever
            upp till sin del av samhällskontraktet i Hjällbo. Just nu tyder
            åtminstone väldigt lite på det.
          </note>
          <note>
            Vi har alltså ett underfinansierat rättsväsen, vi har områden
            i Sverige där staten inte kan upprätthålla svensk lag och vi har
            ett historiskt tillslag mot den organiserade brottsligheten –
            som Sverige har blivit serverat på ett silverfat. Men regeringen
            ser ändå inte de behov som finns i budgetära termer eftersom man
            tillför noll kronor till Polismyndigheten i vårändringsbudgeten
            – noll kronor!
          </note>
          <note>
            Jag tolkar detta som att det är regeringens uppfattning att man
            gör tillräckligt för att säkerställa civila människors frihet
            och säkerhet i Sveriges utsatta områden. Jag tolkar det som att
            regeringens uppfattning är att EU:s tredje lägsta polistäthet
            är tillfredsställande. Och jag tolkar det som att regeringens
            uppfattning är att det åtminstone inte kan bli sämre när Sverige
            nu har flest dödsskjutningar i Europa.
          </note>
          <note>
            Fru talman! Sverigedemokraterna gör en tydligare prioritering
            för att garantera tryggheten för medborgarna och för att säkerställa
            att vi har förmåga att agera om samhället behöver extra stöd.
            Mot bakgrund av att det i en ändringsbudget inte går att föreslå
            anslagshöjningar vill vi i stället att regeringen utvärderar anslaget
            för rättsväsendet.
          </note>
          <note>
            Fru talman! Det andra behov som jag i dag vill belysa är behovet
            av att prioritera rätt, det vill säga att lägga rätt pengar på
            rätt saker. Därför vill vi se ytterligare en utvärdering, nämligen
            av om storleken på biståndsramen är för omfattande. Alla utgifter
            i statsbudgeten måste naturligtvis analyseras och vägas mot andra
            prioriteringar och behov. De måste vägas mot de satsningar som
            uteblir som en konsekvens av att Sverige är den näst största bidragsgivaren
            av internationellt bistånd inom OECD.
          </note>
          <note>
            Biståndet och kopplingen till bni har gjort att kostnaden har
            ökat myck ­ et snabbare jämfört med övriga utgiftsområden i statsbudgeten.
            År 2000 uppgick det internationella biståndet till cirka 13 miljarder
            kronor, och detta år kommer det att uppgå till 47 miljarder kronor.
          </note>
          <note>
            När regeringen levererar en vårändringsbudget med noll kronor
            i till ­ skott till Polismyndigheten, och när regeringen pratar
            om hålen i välfärden, bör man som väljare ha klart för sig att
            det inte saknas pengar på grund av att Sverige ”bara” har världens
            fjärde högsta skattetryck. Det saknas peng ­ ar på grund av skyhöga
            utgifter på andra områden, som det internationella biståndet.
          </note>
          <note>
            Summan 47 miljarder kronor årligen är i sig direkt provocerande
            när vi har ett underfinansierat rättsväsen, när vi har flest fattigpensionärer
            i Norden och när vi har rekordlånga sjukvårdsköer. Det är inte
            en hållbar utveckling.
          </note>
          <note>
            Hur många fler poliser på gator och torg hade vi kunnat få för
            dessa pengar? Hur många hemlösa hade vi kunnat ge tak över huvudet?
            Hur mycket mer hade vi kunnat satsa på vård och omsorg? Det är
            frågorna som hänger i luften med denna vårändringsbudget.
          </note>
          <note>
            Ett svar på en av frågorna finner vi kanske i dagens första anförande
            i denna debatt, där jag vill minnas att siffran 88 000 undersköterskor
            nämndes för en ungefär likvärdig summa som jag pratar om här,
            det vill säga 47 miljarder kronor. Det är en inte helt obetydlig
            förstärkning av välfärden som regeringen i stället skänker till
            internationellt bistånd.
          </note>
          <note>
            Min gissning är att ingen regeringsföreträdare i denna kammare
            kommer att begära replik på mitt anförande och debattera denna
            fråga – av anledningen att man helt enkelt inte vill prata om
            detta.
          </note>
          <note>
            Fru talman! Med det sagt yrkar jag bifall till Sverigedemokraternas
            reservation och önskar fru talmannen, ledamöter och kanslipersonal
            en härlig sommar.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Utvärdering av penningpolitiken för perioden 2018 – 2020
          </note>
          <note>
            Finansutskottets betänkande 2020/21:FiU24
          </note>
          <note>
            Utvärdering av penningpolitiken för perioden 2018 – 2020
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 13 .)
          </note>
          <note>
            § 9 Årsredovisning för staten 2020
          </note>
          <note>
            Finansutskottets betänkande 2020/21:FiU30
          </note>
          <note>
            Årsredovisning för staten 2020 (skr. 2020/21:101 och redog. 2020/21:RR4)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 10 Åtgärder för att förbättra polisens effektivitet
          </note>
          <note>
            Justitieutskottets betänkande 2020/21:JuU41
          </note>
          <note>
            Åtgärder för att förbättra polisens effektivitet
          </note>
          <note>
            föredrogs.
          </note>
          <note>
            Anf. 72 FREDRIK LUNDH SAMMELI (S):
          </note>
          <note>
            Fru talman! Jag är som socialdemokrat och ordförande i justitieutskottet
            både glad och stolt över svensk polis. Vi är mitt uppe i en historisk
            satsning på polisen. En stor myndighet ska bli ännu större. I
            grunden handlar det om att vi alla, oavsett vem man är eller var
            man bor, ska kunna känna trygghet dygnets alla timmar.
          </note>
          <note>
            Den grova organiserade brottsligheten och gängbrottsligheten
            i vårt land ska knäckas. Här är en växande polis, skärpta straff,
            nya befogenheter i form av exempelvis hemlig dataavläsning och
            ett starkt internationellt samarbete otroligt viktigt.
          </note>
          <note>
            Efter vårens alla framgångar med färre skjutningar, hundratals
            nya häktade, viktiga framsteg i kampen mot narkotika, stora rättegångar
            med ledande gängledare bakom lås och bom och underrättelsematerial
            som gör att fler kommer att möta rättsväsendet framöver funderar
            jag på vem som är argast: Är det de många grovt kriminella som
            nu sitter som på nålar och bara väntar på att polisen ska knacka
            på dörren, eller är det Moderaternas partiledare Ulf Kristersson?
            Efter förra veckans partiledardebatt tror jag att jag vet svaret.
          </note>
          <note>
            Jag kan förstå att Moderaterna är besvikna på polisens framgångsrika
            arbete. Har man tänkt att vinna valet på människors berättigade
            oro för kriminalitet blir det förstås komplicerat när polisen
            lyckas.
          </note>
          <note>
            I dagens debatt tror jag också att oppositionens mantra kommer
            att ta plats: Det är för lite, det är för sent och såklart skulle
            allting vara bättre med en annan regering. Men låt oss då komma
            ihåg att verkligheten i dag hade varit annorlunda om inte den
            moderatledda regeringen exempelvis hade skurit ned polisutbildningen
            med 90 procent eller om man redan under sitt regeringsinnehav
            hade genomfört utökning av hemliga tvångsmedel i form av HDA,
            för att nämna två viktiga saker som vi under vårt regeringsinnehav
            har haft att hantera.
          </note>
          <note>
            Jag är stolt över svensk polis. I dag sitter över 1 000 fler
            grovt kriminella frihetsberövade än för två år sedan. Stora gängrättegångar
            pågår. Det ger oss en unik möjlighet att fortsätta samhällets
            offensiv mot gängkriminaliteten och att trycka tillbaka den grova
            organiserade brottsligheten.
          </note>
          <note>
            Fru talman! Vi har under de senaste åren gett polisen kraftigt
            utökade möjligheter att använda hemliga tvångsmedel och ta del
            av krypterad information. Vi ger nu polisen fler befogenheter
            och tittar på ännu fler möjligheter att använda hemliga tvångsmedel.
          </note>
          <note>
            Genom det utskottsinitiativ vi nu diskuterar vill en falsk majoritet
            i utskottet införa hemliga tvångsmedel utan brottsmisstanke. Ännu
            mer problematiskt blir det när man kräver något utan att i sak
            kunna säga vad det innebär eller var gränserna ska dras. Dessutom
            lägger man fram ett förslag som inte alls skulle få den effekt
            man har påstått. Resultatet av dagens utskottsinitiativ skulle
            inte per automatik bli några fransk-amerikanska befogenheter,
            som man i medierna försöker få det att framstå som . Så enkel
            är inte frågan.
          </note>
          <note>
            Jag är inte beredd att som ordförande för justitieutskottet driva
            fram hemliga tvångsmedel utan brottsmisstanke på det begränsade
            underlag och den begränsade kunskap som finns. Det är inte ansvarsfullt
            att hantera svåra och komplicerade frågor på det sättet. Det är
            också därför vi kommer att rösta nej till förslaget.
          </note>
          <note>
            Samtidigt är Moderaterna svaret skyldiga: Hur ska man, med det
            som man så ivrigt vill ha, säkerställa att inte helt vanliga människor,
            oskyldiga jägare eller människor i utsatta områden, riskerar att
            avlyssnas?
          </note>
          <note>
            Fru talman! Rubriken för detta betänkande är Åtgärder för att
            förbät tr a polisens effek ti vitet . Samtidigt som Polismyndigheten
            växer är det såklart också viktigt att hela tiden se hur vi kan
            effektivisera och förstärka polisens arbete. Här kommer ett fortsatt
            arbete med att renodla polisens verksamhet att vara viktigt.
          </note>
          <note>
            Samtidigt ska vi vara ärliga: Det finns inga enkla lösningar
            som inte redan är gjorda. Även om vi bortser från våldsmonopolet,
            som är unikt Polismyndighetens, och tillgängligheten 24:7, som
            få andra myndigheter och aktörer matchar, ska varje arbetsinsats,
            uppdrag eller åtgärd som flyt ­ tas från polisen genomföras av
            någon annan. Det innebär antingen att flytta med resurser och
            personal från Polismyndigheten eller att tillföra nya resurser
            och ny personal till andra myndigheter. Det är en verklighet som
            inte ett tillkännagivande kan ändra på.
          </note>
          <note>
            När det sedan gäller frågan om Försvarets radioanstalts förmåga
            att bistå Polismyndigheten tycker jag att det är problematiskt
            att en majoritet i utskottet väljer att lyfta in denna känsliga
            fråga i ett förslag till tillkännagivande i vårt utskott. Att
            sedan slå fast att FRA:s kapacitet är underdimensionerad innan
            de redan beslutade anslagsökningar som ingår i försvarsöverenskommelsen
            för de kommande åren fått genomslag känns mer som en killgissning
            än som en faktisk analys.
          </note>
          <note>
            Slutligen vill jag bara kort beröra ärendets tre sista punkter,
            där vi som enigt utskott pekar på behovet av att stärka skyddet
            för polisers personuppgifter. Våld och hot mot poliser och rättsväsendets
            personal är ett allvarligt problem, ett angrepp på vårt gemensamma
            samhälle och något vi som samhälle aldrig kan acceptera.
          </note>
          <note>
            Vi menar också att polisens tekniska inhämtningsförmåga måste
            förstärkas, att samverkan mellan olika myndigheter i vårt samhälle
            behöver fortsätta att förstärkas i syfte att förhindra bedrägerier
            mot vårt gemensam ­ ma välfärdssystem och att det framgångsrika
            myndighetsgemensamma arbetet mot grov organiserad brottslighet
            bör utvidgas till att omfatta fler.
          </note>
          <note>
            Avslutningsvis vill jag yrka bifall till reservation 1 under
            punkt 1 med falsk majoritet.
          </note>
          <note>
            Anf. 73 JOHAN HEDIN (C):
          </note>
          <note>
            Fru talman! Jag vill först av allt tacka Moderaterna och de andra
            som har arbetat med det utskottsinitiativ som ligger till grund
            för det vi nu debatterar. Tack vare ert hårda arbete med att sätta
            tryck på regeringen i rättsfrågorna händer det mer än vad som
            annars hade varit fallet.
          </note>
          <note>
            Jag är ofta imponerad av många av förslagen som presenteras.
            Ibland har jag synpunkter i detaljer, och ibland tycker jag att
            något enstaka förslag är direkt kontraproduktivt. Men det ger
            oss en grund att utveckla politiken ifrån. Och ärligt talat hade
            regeringen annars inte satt fart med några av de viktiga reformer
            som nu är på väg.
          </note>
          <note>
            Ibland har jag givit uttryck för en gnutta besvikelse över att
            Moderaterna, enligt mitt sätt att se det, i förtid lämnade de
            blocköverskridande samtal som sedan ledde fram till 34-punktsprogrammet
            mot gängvåldet. Men om inte det politiska trycket funnits från
            Moderaterna och andra hade det inte blivit några samtal över huvud
            taget.
          </note>
          <note>
            Den fråga som är allra viktigast i dag är punkten om att tillåta
            användning av hemliga tvångsmedel utan att det föreligger någon
            brottsmisstanke.
          </note>
          <note>
            Fru talman! Jag och Centerpartiet är skeptiska till förslaget
            av ett par olika skäl. Jag ska säga, fru talman, att jag inte
            utesluter att detta är en metod som under vissa förutsättningar
            skulle kunna vara verksam, men det finns samtidigt en hel del
            risker med förslaget som måste tas på allvar.
          </note>
          <note>
            Först och främst måste vi förstå att det är oerhört svårt att
            i en lagtext avgränsa tillämpningen till just ”de kriminella gängen”.
            Jag förstår precis vilken typ av gäng som avses. Det handlar om
            en viss typ av individer i vissa delar av landet. Men så kan inte
            en lagtext formuleras. Risken är mycket stor att definitionen
            antingen blir alldeles för snäv, så att nästan inga kriminella
            träffas, eller att den blir så bred att i princip vem som helst
            kan bli föremål för avlyssning.
          </note>
          <note>
            Om man vänder på detta kan man givetvis fråga sig om det är så
            allvarligt om definitionen blir så bred att vem som helst kan
            avlyssnas.
          </note>
          <note>
            Integritetsaspekten är viktig, och den förstår alla. Jag återkommer
            till den.
          </note>
          <note>
            Men det finns också rena effektivitetsskäl. Man ska veta att
            det är resurskrävande att använda hemliga tvångsmedel, och utan
            ett bra urskiljningskriterium kommer våra brottsbekämpande myndigheter
            att lägga mycket tid och pengar på insatser som riskerar att inte
            leda någonvart.
          </note>
          <note>
            Är det då så allvarligt att bli avlyssnad? Det brukar sägas att
            om man bara har rent mjöl i påsen har man inget att frukta. Men
            så enkelt är det inte, fru talman. Vänner, nära vänner sedan många
            år, kan skämta med varandra på telefon på ett sätt som är både
            grovt och opassande. Det kan sägas saker som de båda som för konversationen
            begriper inte är allvar men som en person som i hemlighet lyssnar
            kan tolka som indikation för grova brott. Det kan sägas sådant
            som gör att en förundersökning måste inledas.
          </note>
          <note>
            Förhoppningsvis kommer aldrig någon att bli oskyldigt dömd, men
            bara att bli delgiven misstanke om brott skulle åtminstone för
            mig vara en mycket obehaglig händelse. Tänk då om det går så långt
            att den misstänkte blir häktad och frihetsberövad. Vad skulle
            det göra med någon som oskyldigt drabbas av det och måste vara
            borta från jobbet och borta från sin familj och sina barn? ”Nej,
            pappa kan inte hämta från fotbollen, för han sitter häktad.” Vad
            betyder det för barnen?
          </note>
          <note>
            Detta kanske låter som en absurd beskrivning hämtat från en Kafka
            ­ roman, men det händer. Det händer i Sverige, och det har gjort
            det nyligen.
          </note>
          <note>
            Fru talman! Om man vänder på steken igen då? Är det verkligen
            så farligt om en och annan oskyldig fastnar i nätet? Är man oskyldig
            blir man ju ändå frisläppt efter ett tag. Kanske skulle det vara
            värt risken om det fanns ett gott stöd för att metoden skulle
            vara effektiv och om det inte fanns alternativa sätt att åstadkomma
            samma höjning av den brottsbekämpande förmågan som inte skulle
            innebära samma risker.
          </note>
          <note>
            Men svaret på mitt första ”om” är nej. Det saknas forskningsstöd
            för att metoden skulle vara effektiv. Den kanske är det ändå,
            men det saknas forskningsstöd. Och svaret på mitt andra ”om” är
            ja. Det finns alternativa sätt som är både mer träffsäkra och
            rättssäkra.
          </note>
          <note>
            Det ska tilläggas att förslagsställarna också dels vill ha obligatorisk
            häktning för många fler brott alldeles oavsett om återfallsrisk
            eller kollu ­ sionsfara anses råda, dels vill att det inte ska
            finnas någon gräns för hur länge någon kan sitta häktad.
          </note>
          <note>
            Fru talman! Polisen och åklagarna gör ett fantastiskt jobb, och
            vi ska lita på att de använder de verktyg som de har till sitt
            förfogande på ett ansvarsfullt och korrekt sätt. Men de är människor
            precis som alla andra, och människor gör misstag. Vi måste konstruera
            lagar utifrån den insikten och så långt som det är möjligt sätta
            tydliga gränser.
          </note>
          <note>
            Jag kan köpa att man värderar de här riskerna annorlunda än vad
            jag gör, men i den debatt som hittills har pågått verkar förslagsställarna
            inte ens erkänna att riskerna finns.
          </note>
          <note>
            Fru talman! Det förekommer en del förvirring kring det förslag
            som ligger. Flera politiska företrädare har ställt sig upp för
            att låta sig bestrålas av äran för polisoperationen Trojan Shield.
            Man kan tycka vad man vill om det, men det var i första hand fråga
            om hårt, smart och innovativt polisarbete, inte om rättspolitik.
          </note>
          <note>
            Några verkar tro att Trojan Shield handlade om det som vi nu
            diskuterar, alltså hemliga tvångsmedel utan brottsmisstanke, men
            det är en sanning med en rejäl modifikation. Trojan Shield byggde
            i första hand på bevisprovokation, vilket är något som redan är
            tillåtet i svensk rätt. Förslaget som vi debatterar just nu har
            ingenting med Trojan Shield att göra. Tro inget annat.
          </note>
          <note>
            Ett annat missförstånd som kanske mer eller mindre medvetet odlas
            är att Centerpartiet inte vill införa åtgärder som är integritetskränkande.
            Låt mig vara fullständigt tydlig: Vi är beredda att gå långt för
            att knäcka gängen. Det kommer att krävas åtgärder som tummar på
            både den personliga integriteten och viktiga principer. Men vi
            tänker inte medverka till sådant vi inte tror är bättre än de
            alternativa lösningar som finns.
          </note>
          <note>
            Slutligen, fru talman, vill jag dela en allmän reflektion. Samarbete
            är inte så dumt. Vår sammanlagda kunskap blir större än summan
            av dess delar. Det förslag som nu är föremål för den här stundtals
            ganska animerade debatten hade kunnat vara så mycket bättre om
            vi hade kunnat visa varandra en gnutta mer ödmjukhet.
          </note>
          <note>
            Anf. 74 LINDA WESTERLUND SNECKER (V):
          </note>
          <note>
            Fru talman! Moderaterna är duktiga på att dra upp olika slags
            konfliktlinjer inom rättspolitiken. Ibland har de också tur med
            tajmninge n. Precis när det här utskottsinitiativet skulle hanteras
            i justitieutskottet berättade polisen, Europol och FBI om det
            stora tillslag som de gjorde mot kriminella gäng, kallat Trojan
            Shield. Och Moderaterna är inte sena på bollen utan låter det
            här förslaget smidigt smälta ihop med ett förslag om att öka polisens
            förmåga att fälla ännu fler kriminella.
          </note>
          <note>
            Men så enkel är inte verkligheten. Moderaternas förslag om att
            införa preventiv avlyssning kommer inte att innebära massarrestering
            av kriminella. För det här är inte ett genomtänkt förslag, eller
            ens sant.
          </note>
          <note>
            Moderaternas partiledare Ulf Kristersson publicerade en bild
            på Moderaternas Facebooksida den 9 juni där det stod följande:
            ”Svensk polis borde få möjlighet att avlyssna gängkriminella för
            att hindra brott . ” Det här är en väldigt stor glidning på sanningsskalan,
            för svensk polis får avlyssna kriminella. Det finns hur många
            möjligheter som helst för polisen att använda hemlig dataavläsning,
            telefonavlyssning och ett flertal hemliga tvångsmedel som Moderaterna
            har varit med och drivit igenom. Polisen får även använda brottsprovokation
            och bevisprovokation.
          </note>
          <note>
            Jag har svårt att förstå vem som vinner på att utmåla svensk
            polis som att de står helt utan befogenheter att stoppa gängkriminalitet.
            Snarare står svensk polis väl rustad att både delta i och leda
            internationella tillslag tillsammans med Europol och FBI. 155
            frihetsberövade i insatsen bara i Sverige visar tydligt på att
            svensk polis har användbara metoder.
          </note>
          <note>
            Moderaternas förslag handlar alltså om en ändring i lagen om
            preventiv avlyssning som innebär att det inte ska krävas ett misstänkt
            brott som kan preciseras till tid och plats men att en åklagare
            ska kunna peka ut ett konkret kriminellt nätverk och rikta hemliga
            tvångsmedel dit.
          </note>
          <note>
            Fru talman! Avlyssning ska kunna ske utan brottsmisstanke mot
            personer som är med i ett kriminellt nätverk. Det finns i dag
            ingen juridisk definition av vad ett kriminellt nätverk är. Och
            vi har lärt oss under de här åren att nätverk ena dagen skjuter
            på varandra och nästa dag blir vänner. De kriminella nätverken
            är just nätverk och väldigt svåra att definiera.
          </note>
          <note>
            Att avlyssna personer utan att det finns en brottsmisstanke borde
            få vilken liberalt sinnad person som helst att rygga tillbaka.
            Staten ska inte avlyssna sina medborgare utan att tro sig veta
            att ett brott har begåtts. Det är så brutalt enkelt att greppa.
            Individen ska alltid skyddas från statens övergrepp. När så inte
            har skett historiskt har det också gått illa. Det är därför vi
            har en regeringsform om grundläggande fri- och rättigheter och
            en europeisk konvention om mänskliga rättigheter. Det ska också
            tilläggas att det redan i dag är möjligt för polisen att ägna
            sig åt avlyssning av personer utan brottsmisstanke, men bara om
            det sker för att förhindra terrordåd eller spionage.
          </note>
          <note>
            Fru talman! Det här är ett förslag som antagligen skulle leda
            till väldigt lite verkstad men väldigt mycket juridiska krumbukter.
            Det här är ett förslag som liksom backar in i framtiden. Vad som
            i stället behövs är att ge polisen resurser att utveckla sin digitala
            kompetens. Jag vill se en vassare polis som har digital förmåga
            att själv avkryptera appar och som själv kan göra ett effektivt
            både spanings- och brottsbekämpande arbete på nätet. Låt oss kalla
            det en cyber crime-enhet eller ge det något annat käckt namn.
          </note>
          <note>
            Kriminaliteten är digital samtidigt som politiker ropar efter
            fler poliser på torgen. För att knäcka gängkriminaliteten måste
            vi komma åt pengarna, narkotikan och vapnen. Vi måste därför komma
            åt den krypterade kommunikationen.
          </note>
          <note>
            Säpos Klas Friberg skrev i går på DN Debatt att han vill se ökad
            möjlighet att ta del av krypterad information och att lagen om
            HDA var ett steg i den riktningen men att mer behövs. Friberg
            ser att brottsbekämpande myndigheter i dag har liten eller ingen
            möjlighet att ta del av krypterad information.
          </note>
          <note>
            Jag tycker att det som politiker är svårt att greppa vilken digital
            kapaci ­ tet brottsbekämpande myndigheter faktiskt har. Att Noa
            fungerar väl visar det internationella samarbetet med Europol
            på. Men är det så att svensk polis sitter med hemlig dataavläsning
            och att det tar stopp när man stöter på en krypterad mobil eller
            en kommunikationsapp? Det verkar ju vara just så.
          </note>
          <note>
            Jag vill också vara tydlig med att polisens ledning önskar kunna
            använ ­ da preventiv avlyssning. Om jag vore rikspolischef skulle
            min våta dröm också vara att kunna avlyssna väldigt brett, särskilt
            när situationen med gängkriminalitet ser ut som den gör. Men jag
            tycker att vi som politiker, som lagstiftare, kan ställa högre
            krav på polisens ledning. Vi kan kräva förslag av polisen som
            inte enbart handlar om mer avlyssning och hårdare tag. Det finns
            ingen annan myndighet som har fått så mycket resurser som polisen
            har fått. Det finns inte heller någon annan myndighet som ständigt
            ropar efter annan lagstiftning i stället för att använda de resurser
            som riks ­ dagen har gett dem. Och de resurserna är många, stora
            och ytterst konkreta.
          </note>
          <note>
            Riksdagen är inte en plats dit man åker med sin önskelista över
            ny lag ­ stiftning. Lagstiftning finns nämligen. Polisen måste
            använda den, utveck ­ la polisiära arbetsmetoder och arbeta på
            det sätt som fungerar bäst. Där ­ efter kan önskelistan komma
            – eventuellt.
          </note>
          <note>
            Med den svenska lagstiftning vi har i dag hade operationen Trojan
            Shield kunnat genomföras av svensk polis, med hemliga tvångsmedel
            och med brottsprovokation. Jag är däremot mer tveksam till om
            polisen hade kunnat avkryptera den kommunikation som finns i apparna.
            Det är en kom ­ petens jag efterfrågar att svensk polis ska ha.
          </note>
          <note>
            Fru talman! Moderaternas förslag är dock en sorts falsk marknadsföring,
            dels om vilken lagstiftning som redan finns i dag, om vilka metoder
            polisen får och inte får använda, dels om vilken effekt Moderaternas
            förslag skulle kunna få. Jag är glad över att förslaget om den
            preventiva avlyssningen inte kommer att gå igenom i dag, att riksdagen
            kommer att avslå det. Därför yrkar jag bifall till reservation
            1.
          </note>
          <note>
            Anf. 75 RASMUS LING (MP):
          </note>
          <note>
            Fru talman! Polismyndigheten hade, tillsammans med andra myndigheter
            inom rättsväsendet, under lång tid för lite resurser och inte
            tillräckliga verktyg. Det var länge för få platser på polisutbildningen
            och otillräckliga löner och villkor för poliser, vilket gjorde
            att för få sökte sig dit. Därtill kom en nödvändig men oerhört
            resurskrävande och svår omorganisation där polisen gick från att
            vara ett stort antal länspolismyndigheter till en enda nationell
            polismyndighet. Det är och har varit en lång resa. Det har skett
            stora förändringar. Det har faktiskt kommit en bra bit, även om
            mycket återstår.
          </note>
          <note>
            Fru talman! Det nationella målet om 10 000 fler polisanställda
            till år 2024 är en viktig del. Det i kombination med bättre villkor
            för polisanställda, bättre möjligheter att samarbeta och samverka
            med andra myndigheter, fler verktyg och sådana delar som att stärka
            skolan, socialtjänsten och andra myndigheter bidrar till att polisen
            och rättsväsendet rustas och har rustats de senaste åren.
          </note>
          <note>
            Polisledningen i Sverige och Polismyndigheten är väldigt aktiv.
            Det är väldigt bra. Man tar initiativ, man tar ledande roller
            i internationellt samarbete och man testar nya arbetssätt. Det
            finns en innovationskraft och en imponerande flexibilitet. Polisen
            är också öppen med vad man behöver för att vässa sitt arbete ännu
            mer. Rikspolischefen har tidigare gett uttryck för vad som behövs
            i form av förebyggande arbete för att inte nya unga killar ska
            rekryteras till de ledande positionerna i gängmiljön när de som
            är högre upp i hierarkin åker fast. Man har också vid flera tillfällen
            tagit upp behov av regelförändringar och annat.
          </note>
          <note>
            Fru talman! Jag tycker att vi från politiskt håll ska vara lyhörda
            för de behov myndigheterna ser. Polisen är på intet sätt ett undantag.
            Jag uppfattar också att de flesta i kammaren är det. Den fråga
            som har tagits upp i debatten om hemlig dataavläsning, som kom
            till för ett år sedan, är ett behov som polisen har sett och som
            vi fick till. Och det har använts mer under det här första året
            än man i utrednings- och beredningsskedet bedömde skulle behövas.
          </note>
          <note>
            Att vara lyhörd innebär dock inte att vi som politiker förbehållslöst
            kan säga ja till allt som myndigheterna önskar. Vissa behov kan
            lösas på andra sätt. Andra förslag innebär nackdelar som gör att
            vi inte vill ha dem ifall de står i konflikt med andra saker som
            vi vill politiskt.
          </note>
          <note>
            Fru talman! I fråga om det betänkande som vi nu diskuterar, utskotts
            ­ initiativet om åtgärder för att förbättra polisens effektivitet,
            gör faktiskt regering och riksdag det mesta av det som tas upp
            i punkterna i betänk ­ andet. Att renodla polisens uppdrag, att
            stärka polisens arbetsvillkor och genomlysning av kapaciteten
            inom rättsväsendets myndigheter är områden där det pågår arbete,
            och det har blivit konkreta förändringar. Det är därför tillkännagivanden
            som är överflödiga. Det finns nämligen ingen politisk motsättning
            i de delarna.
          </note>
          <note>
            Fru talman! Det finns dock en del som vi inte är överens om.
            Det gäller möjligheten att använda hemliga tvångsmedel även om
            det inte finns någon konkret misstanke om brott. Den möjligheten
            finns i dag när det gäller terrorbrott och spionage, men det är
            begränsat till det.
          </note>
          <note>
            Det har tillsatts en utredning som ser över användningen av hemliga
            tvångsmedel. Den ska vara klar i april nästa år.
          </note>
          <note>
            Man ska vara väldigt försiktig med att övervaka medborgare utan
            misstanke, och man ska ta de delarna på det allvar som de förtjänar.
            Därför yrkar jag bifall till reservation 1.
          </note>
          <note>
            Anf. 76 JOHAN FORSSELL (M):
          </note>
          <note>
            Fru talman! Det är inte första gången jag eller någon annan står
            i den här talarstolen och säger att vi har en väldigt bekymmersam
            situation i Sverige kopplad till gängkriminalitet. Det är nästan
            svårt att inleda någon debatt på det här temat utan just den starten.
            Det är tyvärr så det ser ut i Sverige i dag.
          </note>
          <note>
            Vi har en växande otrygghet. Vi har en ungdomskriminalitet som
            sprider sig allt längre ned i åldrarna. Vi har också en kriminalitet
            som tyvärr blir allt råare.
          </note>
          <note>
            Sverige sticker ut, och vi gör det åt fel håll. Bara för några
            dagar sedan kom ny statistik som visar att Sverige nu ligger i
            Europatoppen – och inte bara nu, utan sett över en lång tidsperiod
            – i den föga smickrande tävlingen, om man kalla det så, om dödligt
            våld. Vi ligger alltså i toppen i hela Europa.
          </note>
          <note>
            Detta tycker jag att man kan stanna kvar en sekund och fundera
            kring. Hur kommer sig det egentligen? Hur kommer det sig, fru
            talman, att det land som vi har turen att leva i, som på så många
            sätt är så fantastiskt, som har så hårt arbetande människor, engagerade
            invånare och fantastiska företag och som befinner sig i den absoluta
            världstoppen på så många områden, samtidigt sticker ut så kraftigt
            negativt när det gäller det dödliga våldet, den grova kriminaliteten
            och den otrygghet som plågar det här landet?
          </note>
          <note>
            Svaret på den frågan är komplext. Men det är otvivelaktigt så
            att ett av svaren är en rättspolitik som inte varit tillräckligt
            tuff, inte varit tillräckligt tydlig och inte gjort tillräckligt
            mycket i tid för att få ordning på situationen och för att lagföra
            de kriminella.
          </note>
          <note>
            Jag tycker att vi har fått se flera exempel på detta här i dag.
            Nu vet jag inte hur mycket Fredrik Lundh Sammeli påverkar regeringens
            rättspolitik, men jag tycker ändå att det är intressant att socialdemokrater
            så öppet tar på sig skygglapparna, stoppar huvudet i sanden och
            på egentligen varje område blundar för den kriminalitet och otrygghet
            som det ju räcker, fru talman, att öppna vilken tidning som helst
            för att kunna ta del av. Det kan också räcka med att öppna sin
            egen mejlkorg, tror jag, eller se på vilket tv-program som helst.
          </note>
          <note>
            Detta är väldigt symtomatiskt. Det är symtomatiskt för regeringens
            hela rättspolitik. Man vägrar se den här otryggheten. Man närmast
            skojar bort den. Man försöker göra sig lustig i en situation där
            vi har en otrygghet som aldrig tidigare varit så stor som den
            är i dag och där så många män ­ niskor far så illa på grund av
            de kriminella gäng som den här regeringen under så lång tid har
            varit så oförmögen att hantera.
          </note>
          <note>
            Det här ointresset har tidigare kanske framför allt varit förbehållet
            Miljöpartiet. Jag kan inte dra någon annan slutsats än att det
            nu också har letat sig in i Socialdemokraterna. Det, fru talman,
            är någonting som jag beklagar.
          </note>
          <note>
            När regeringen inte orkar göra vad som krävs, när man predikar
            om vackert väder hela tiden, oavsett hur verkligheten ser ut,
            då får oppositio ­ nen träda in. Det är vad som har skett i det
            här fallet. Vi har gått väldigt metodiskt till väga. Vi har bjudit
            in rikspolischefen till justitieutskottet och ställt en enkel
            fråga. Vad är det som polisen behöver för att få ordning på den
            situation vi har just nu? Vad är det som krävs just nu för att
            göra Sve ­ rige så tryggt och säkert som vi nog egentligen alla
            vill att Sverige ska vara? Vad är det som krävs för att knäcka
            de kriminella gängen?
          </note>
          <note>
            Vi fick en lång lista på förslag, och det är precis de förslagen
            vi valde att lägga in i det här utskottsinitiativet – varken mer
            eller mindre än så. Det är precis de förslag som rikspolischefen
            kom och satte upp på sin lista och gav till alla ledamöter i justitieutskottet.
          </note>
          <note>
            De rödgröna partiernas svar är att det här inte behövs och att
            vi därför kan rösta nej till allting. Den uppfattningen kan man
            väl ha. Frågan jag tror att svenska folket kommer att behöva ställa
            sig är följande: Vem är det egentligen som vet bäst hur man ska
            utreda brott och vad som krävs för att göra det? Är det polisen,
            eller är det Socialdemokraterna, Miljöpartiet och Vänsterpartiet?
            Vem är det egentligen som vet bäst i de här frågorna?
          </note>
          <note>
            Fru talman! Hyckleriet blir fulländat till en närmast komisk
            grad när vi ser statsråd på statsråd så öppet applådera och närmast
            göra vågen när andra länder ger oss material som gör att polis
            och åklagare här hemma kan lagföra de tungt kriminella. Då är
            det fantastiskt. Man kallar till presskonferens. Man går till
            och med ut i medier och berättar om detta fantastiska innan polisen
            hinner göra det.
          </note>
          <note>
            Men att ge svensk polis och svenska åklagare möjlighet att på
            ett betyd ­ ligt tidigare stadium använda det som kallas för preventiva
            eller proaktiva tvångsmedel och som polisen faktiskt har begärt
            säger man nej till. Det är ett hyckleri av sällan skådad art.
            Det är tydligen inte bara okej utan rent av jättebra att andra
            länder ger oss information. Men man ska absolut inte ge den här
            typen av möjligheter till proaktiv avlyssning till vår svenska
            polis. Det är en argumentation som inte håller ihop.
          </note>
          <note>
            Regeringen säger att man håller alla dörrar öppna. Det har vi
            hört. Men vad Socialdemokraterna i realiteten gör i dag är att
            visa att den enda dörr som står öppen är bakdörren. Där smyger
            man ut genom att rösta för avslag på inte bara ett utan alla de
            förslag som polisen har kommit med till oss ledamöter i Sveriges
            riksdags justitieutskott mitt under brinnande trygghetskris. Dem
            ska Socialdemokraterna, Miljöpartiet och Vänsterpartiet rösta
            nej till. Det är inget annat än hyckleri.
          </note>
          <note>
            Fru talman! Jag vill tacka de partier som vi har haft ett gott
            samarbete med under processen. Både Kristdemokraterna och Liberalerna
            har varit med på det här utskottsinitiativet, och vi har lagt
            fram det tillsammans. Vi har ett väldigt bra samarbete. Jag vill
            också tacka Sverigedemokraterna, som har valt att stödja initiativet
            och som också är en drivande kraft för att se till att regeringen
            gör vad den borde och för att utveckla ny politik.
          </note>
          <note>
            Jag vill även tacka Centerpartiet, som på flera punkter har valt
            att stödja detta initiativ, inte minst när det handlar om att
            renodla polisens verksamhet, förbättra anställningsvillkoren för
            poliser och göra en genomlysning av kapaciteten inom hela rättsväsendet.
            Det är oerhört viktiga saker. Samtidigt beklagar jag naturligtvis
            att Centerpartiet valde att inte rösta för det som kanske var
            det viktigaste önskemålet från rikspolischefen, nämligen att se
            till att man skapar en möjlighet för proaktiv avlyssning.
          </note>
          <note>
            Jag vill betona att det som vi tar ställning till här i dag inte
            är en konkret lagstiftning. Ibland har det nästan låtit så i debatten.
            Precis som på alla andra områden måste ju lagstiftningen också
            utredas. Då finns det tid och möjlighet att stöta och blöta förslag
            och ta fram detaljerade svar på de många invändningar som jag
            naturligtvis förstår finns – jag är fullt medveten om det. Men
            jag tror likväl att det kommer att visa sig vara ett misstag att
            rösta nej till den här lagstiftningen, som polisen är så tydlig
            med behövs, om man menar allvar med att bekämpa den grova kriminaliteten
            och om det ska betyda någonting, fru talman, och inte bara vara
            läpparnas bekännelse.
          </note>
          <note>
            Avslutningsvis vill jag tacka våra poliser för det otroligt viktiga
            arbete som de utför varje dag runt om i Sverige för att lagföra
            kriminella, ge våra brottsoffer upprättelse och göra Sverige till
            ett tryggare land.
          </note>
          <note>
            Anf. 77 LINDA WESTERLUND SNECKER (V) replik:
          </note>
          <note>
            Fru talman! Jag instämmer i Johan Forssells beskrivning av det
            allvarliga läget i Sverige och den kritik som han framför. Men
            med tanke på det allvarliga läget i Sverige blir jag gång på gång
            förvånad över alla de förslag Moderaterna lägger fram och hur
            grunda de faktiskt är. Det verkar oftast vara en tanke som man
            kommer på ganska snabbt och sedan skickar in till justitieutskottet.
            Jag tycker att det märks på det här förslaget att det är väldigt
            mycket copy-paste från polisen om vad polisen önskar och vad polisen
            skulle vilja göra men att det inte riktigt hänger ihop med Moderaternas
            syn på vad polisen är för myndighet.
          </note>
          <note>
            Å ena sidan verkar det som att Moderaterna är i polisens ledband.
            De skickar in saker, och ni nickar och säger: Jajamän, det här
            ska vi genast genomföra. Så kan man göra politik. Jag tycker kanske
            inte att det är det bästa sättet.
          </note>
          <note>
            Å andra sidan vill ni, när jag följer dina partikamrater, sätta
            in militären i Göteborg för att hjälpa polisen. Det är kanske
            några 18-åringar som gör något slags militärtjänst som ni vill
            sätta in för att hjälpa polisen. Det är en intressant tanke. Det
            är kanske inte den lösningen som jag ser.
          </note>
          <note>
            I Stockholm vill ni i stället sätta in ordningsvakter och ha
            betydligt fler ordningsvakter som inte på något sätt har den polisiära
            utbildning som jag anser att man ska ha för att skapa trygghet
            och stävja gängkriminaliteten.
          </note>
          <note>
            Hur har Moderaterna det egentligen? Litar ni på polisen över
            huvud taget? Anser Moderaterna att polisen kan göra sitt jobb?
          </note>
          <note>
            Anf. 78 JOHAN FORSSELL (M) replik:
          </note>
          <note>
            Fru talman! Tack, Linda Westerlund Snecker, för frågan!
          </note>
          <note>
            Det korta svaret på frågan är att vi har ett mycket stort förtroende
            för våra poliser. Det har vi både för polisledningen och för alla
            de killar och tjejer som väljer att ta på sig uniformen och göra
            ett väldigt svårt men viktigt arbete.
          </note>
          <note>
            Det vi däremot inte har förtroende för är deras förutsättningar.
            De förutsättningarna styr vi över här i kammaren. Det handlar
            om budgetbeslut, men det handlar också om den konkreta lagstiftningen.
          </note>
          <note>
            Det är ett ansvar som man inte kan överlåta på någon annan. Det
            är vi som lagstiftare och politiker som måste vara beredda att
            ta ett kliv framåt och ta på oss det ansvaret.
          </note>
          <note>
            Vårt reformarbete på det här området har varit mycket noggrant.
            Det har nu snart gått ett år sedan vi lyfte fram förslaget om
            proaktiv avlyssning. Vi lyfte fram det förra hösten.
          </note>
          <note>
            Ska man vara lite noggrann med tidsräkningen lyfte vi fram det
            innan polisen. Det är möjligen lite svårt att säga att vi går
            i polisens ledband, även om jag inte har några problem med att
            säga att jag är en lyssnande politiker.
          </note>
          <note>
            Det är klart att man måste fundera på, som jag sa i mitt inledningsanfö
            ­ rande: Vem är det egentligen som vet bäst vad som behövs för
            att bekämpa brottsligheten? Jag tycker att man ska ha respekt
            för alla dem som tar på sig uniformen och alla de andra personer
            som befinner sig i rättsväsendet. De vet ofta väldigt mycket mer
            än vad vi i den här kammaren gör.
          </note>
          <note>
            Sedan är det vår uppgift som politiker att väga olika intressen
            mot varandra. Det kan naturligtvis finnas andra aspekter på saker
            och ting. Det kan handla om rättssäkerhetsfrågor eller integritetsaspekter.
            Det kan också påverka andra politikområden.
          </note>
          <note>
            Den avvägningen måste vi göra. Men jag är helt fast och fullt
            övertygad om att det blir betydligt svårare att göra den avvägningen
            på ett bra sätt om man väljer att slå dövörat till redan från
            början.
          </note>
          <note>
            I en tid där vi har den rekordstora otrygghet som vi faktiskt
            har tycker jag inte att det är riktigt ansvarsfullt att bara slå
            ifrån sig de saker som polisen har kommit med till oss och det
            som de bett om att få.
          </note>
          <note>
            Anf. 79 LINDA WESTERLUND SNECKER (V) replik:
          </note>
          <note>
            Fru talman! Tack, Johan Forssell, för svaren!
          </note>
          <note>
            Jag har svårt att se att ni har gjort den avvägningen angående
            förslaget om preventiv avlyssning. Det du säger nu är klokt, men
            det är inte vad Moderaternas förslag innehåller. Vad jag inte
            får svar på gäller de andra förslagen och om ni verkligen litar
            på svensk polis över huvud taget.
          </note>
          <note>
            Å ena sidan vill ni skapa ganska långtgående möjligheter i lagen
            för att främst avlyssna befolkningen i Sverige utan att just ha
            gjort avvägningar om vad det skulle innebära.
          </note>
          <note>
            Å andra sidan vill ni sätta in militären i Göteborg och ordningsvakter
            i Stockholm. Vad är det egentligen för sorts politik som Moderaterna
            sysslar med? Varför litar ni inte på att polisens arbete i Göteborg
            eller i Stockholm fungerar under polisens myndighetsparaply?
          </note>
          <note>
            Det gör mig väldigt orolig. Det Moderaterna säger i Sveriges
            riksdag verkar inte riktigt stämma överens med hur polisen ska
            arbeta i de svenska storstäderna. Hur menar ni att polisens arbete
            ska fungera i Stockholm och Göteborg när Moderaterna uppenbarligen
            inte riktigt tror att polisen kan utföra sitt arbete över huvud
            taget?
          </note>
          <note>
            Jag litar på dem i uniform. Jag litar på alla svenska poliser
            som har gått en gedigen utbildning. De ska genom förslag från
            Vänsterpartiet, som Moderaterna stöttar, även få en bättre arbetsmiljö,
            bland annat. Det är jätteviktiga förslag.
          </note>
          <note>
            Men att föreslå militär hjälp i Göteborg och ordningsvakter i
            Stockholm är att vara ute på riktigt farlig mark. De frågorna
            skulle jag vilja ha svar på.
          </note>
          <note>
            Anf. 80 JOHAN FORSSELL (M) replik:
          </note>
          <note>
            Fru talman! Det handlar inte om att vi inte litar på polisen.
            Det handlar om att vi inte litar på regeringen, den regering som
            har fått regera det här landet de senaste tre åren och vars enda
            historiska renommé kommer att bli en lång rad misslyckanden. Eller
            för att tala Stefan Löfvens språk: Vi såg det inte komma.
          </note>
          <note>
            Fru talman! Det är detta som är effekterna av det. Kommuner har
            en skriande polisbrist, till och med kris på många sätt. Vi kan
            ta Stockholm som ett exempel. Där är antalet poliser i yttre tjänst
            i dag färre än vad det var för fem år sedan. De är alltså färre
            till antalet trots en växande befolkning, trots skjutningar som
            har blivit vardagsmat och trots en växande drogkriminalitet.
          </note>
          <note>
            Där ser vi resultatet av vad den här regeringen för. Då kan man
            inta två positioner. Antingen kan man luta sig tillbaka och säga:
            Det där får någon annan fixa, vi tänker inte bry oss så mycket
            om det. Eller så kan man ta ett kliv framåt och säga: Låt oss
            göra vad vi kan för att ändå skapa en trygghet för medborgarna
            här och nu.
          </note>
          <note>
            Sedan tror jag att det långsiktiga svaret på detta kommer att
            vara att rekrytera fler poliser. Där har vi till exempel frågor
            om den riktade lönesatsningen och den betalda polisutbildningen.
            Regeringen har ännu inte svarat på hur det ska bli med det, och
            inte Vänsterpartiet heller, tror jag.
          </note>
          <note>
            Jag ska återvända till frågan om den proaktiva avlyssningen.
            Läser man vårt förslag har vi mycket noggrant beskrivit hur vi
            vill att det ska fungera. Man ska komma ihåg att det är en lagstiftning
            som redan finns i dag.
          </note>
          <note>
            Vi får i dag information från flera andra länder utan några som
            helst rättssäkerhetsmekanismer. Vilka har egentligen avlyssnats?
            Hur har det gått till? Ingenting av det som kritikerna har efterlyst
            finns i det materialet i dag. Ändå är det tydligen superbra att
            vi får det.
          </note>
          <note>
            Fru talman! Med vårt förslag finns en möjlighet att just ställa
            upp den typen av rättssäkerhetsmekanismer. Det kan vara en årlig
            kontroll tillbaka till riksdagen och alla partierna här i kammaren.
            Då kan vi också reglera det. Den möjligheten måste vi ta. Behovet
            av det har polisen varit väldigt tydlig med.
          </note>
          <note>
            Anf. 81 FREDRIK LUNDH SAMMELI (S) replik:
          </note>
          <note>
            Fru talman! Jag tappade räkningen på hur många gånger ledamoten
            Johan Forssell upprepade ordet hyckleri. Jag börjar bli rätt less
            på det höga tonläget och den ständiga jakten på politisk konflikt
            på det här området som verkligen skulle behöva en gemensam kraftsamling.
          </note>
          <note>
            Jag kan också bara beklaga att Moderaterna var de första att
            lämna gängsamtalen för två år sedan. De var en viktig del av arbetet
            med hur vi i reform efter reform förstärker rättssamhället. Men
            det jag aldrig hörde var om det som Moderaterna är svaret skyldigt.
          </note>
          <note>
            Hur ska ni säkerställa att inte vanliga människor, oskyldiga
            människor i utsatta områden, riskerar att avlyssnas? Samtidigt
            driver Moderaterna förslag som de säger är matchande med det system
            som andra länder har med kraftfulla och breda insatser.
          </note>
          <note>
            Jag tycker att Moderaterna vilseleder med sitt förslag. De säger
            först: Ge svensk polis fransk befogenhet. Sedan lägger de fram
            ett förslag som inte ger detta och inte på samma sätt ringar in
            det man gör i Frankrike.
          </note>
          <note>
            Detta utskottsinitiativ skulle heller inte ge de resultaten eller
            de befogenheterna. Hur säkerställer man att det inte drabbar oskyldiga?
          </note>
          <note>
            Anf. 82 JOHAN FORSSELL (M) replik:
          </note>
          <note>
            Fru talman! Tack, Fredrik Lundh Sammeli, för frågan!
          </note>
          <note>
            Jag beklagar naturligtvis om Fredrik Lundh Sammeli är trött på
            min retorik. Jag kan intyga att jag – och jag tror att jag talar
            för stora delar av svenska folket – är väldigt trött på regeringens
            handlingsförlamning och den återkommande inställningen: Vackert
            väder! Vi ser ingenting, och vi hör ingenting, trots att Sverige
            nu toppar listorna över dödsskjutningar i Europa. Så ser landet
            ut i juni 2021.
          </note>
          <note>
            När det gäller vårt lagförslag kan Fredrik Lundh Sammeli börja
            med att läsa vår motion. Jag konstaterar att Fredrik Lundh Sammeli
            inte riktigt verkar ha gjort det. Vi tar upp just den här typen
            av inslag. Vi beskriver hur vi vill att detta ska ske i en parlamentariskt
            kontrollerad form. Det handlar om att ge en återkoppling till
            riksdagen. Det handlar om att sätta upp den här typen av rättssäkerhetsmekanismer.
            Det saknas i dag i det material som både Morgan Johansson och
            Mikael Damberg har applåderat så glatt och närmast gjort vågen
            för. Inget av detta finns där. Men vi moderater har tänkt på det.
            Vi gör detta lite mer noggrant än vad regeringen verkar ha kraft
            och ork att göra. Vi har sagt att det är viktigt att detta sköts
            på ett mycket noggrant sätt.
          </note>
          <note>
            Det handlar rent konkret om att ta fram en lagstiftning som ringar
            in just aktiva gängmedlemmar. Det handlar om att se till att det
            inte är polis och åklagare som fattar dessa beslut. Precis som
            det är i dag när det gäller beslut om hemlig avlyssning är det
            en domstol, Fredrik Lundh Sammeli, som ska fatta de besluten.
            Jag undrar vad det är för syn på rättssäkerhet som Socialdemokraterna
            har om man underkänner svenska domstolar. Jag skulle vilja ge
            ett gott råd: Vandra inte på den vägen!
          </note>
          <note>
            Det går också att tänka sig flera andra mekanismer i en sådan
            utredning som vi har pekat på. Men jag beklagar att Socialdemokraterna
            här i dag väljer att rösta nej till detta och att smita ut genom
            bakdörren. Jag beklagar det.
          </note>
          <note>
            Anf. 83 FREDRIK LUNDH SAMMELI (S) replik:
          </note>
          <note>
            Fru talman! Läget är allvarligt i vårt land. Den uppfattningen
            tror jag att den samlade politiska skaran i detta parlament delar.
            Detta är inte någonting som har kommit över en natt, utan det
            är en utveckling som har pågått under en lång tid i vårt land.
            Politiken är skyldig att fokusera på att förstärka både det brottsbekämpande
            arbetet och det förebyggande arbetet.
          </note>
          <note>
            Jag har många gånger här i kammaren sagt att jag inte ser några
            svårigheter att samla majoriteter för en starkare polis, strängare
            straff och mer resurser, vilket vi gång på gång gör. Men såväl
            Moderaterna som många andra delar av oppositionen behöver bli
            bättre på att fokusera på det brottsförebyggande arbetet. Rikspolischefen
            är också väldigt tydlig med att det inte räcker med att bekämpa
            gängen, häkta och döma ut långa straff om vi inte klarar av att
            också stoppa tillförseln av ny brottslighet.
          </note>
          <note>
            Vi har en tät och bra dialog med Polismyndigheten och andra brottsbekämpande
            myndigheter i dessa frågor. Det pågår också ett arbete för att
            underlätta användning av hemliga tvångsmedel och för att det ska
            kunna ske vid fler tillfällen. Samtidigt har andra talare under
            debatten varit tydliga. Det är inte utskottsinitiativet och förslaget
            som Moderaterna nu lägger fram med en falsk majoritet som har
            gjort att man uppnått de resultat vi ser när det gäller tillslag
            och krypteringar som har knäckts, av mängder med skäl, fast Moderaterna
            vill gärna ge den bilden.
          </note>
          <note>
            Anf. 84 JOHAN FORSSELL (M) replik:
          </note>
          <note>
            Fru talman! Jag välkomnar helomvändningen av Fredrik Lundh Sam
            ­ meli, som nu säger att det är en mycket allvarlig utveckling
            i landet. Jag är den förste att instämma i det. Frågan blir möjligtvis:
            Varför envisas ni ändå med att säga nej till de saker som polisen
            har kommit med till oss i justitie ­ utskottet? De har sagt: De
            här sakerna behöver vi för att få ordning på situationen.
          </note>
          <note>
            Det är ingen solklar stringens eller konsekvens mellan de två
            världsbilderna – det måste man säga.
          </note>
          <note>
            Politik handlar om att förändra samhället, och det kan man inte
            göra med bara ord eller pressträffar. Hade det varit brist på
            pressträffar som hade varit Sveriges problem hade alla problem
            varit lösta för länge sedan, inte minst på rättspolitikens område.
            Ytterst handlar det om att ta fram ny lagstiftning och säkerställa
            att de lagar vi har är konsekventa och får effekt och om att ge
            rättsväsendet rätt resurser. Det är där som regeringen brister.
          </note>
          <note>
            Tror man inte på mig kan man titta på utvecklingen i samhället.
            Fråga svenska folket! Aldrig tidigare har svenska folket känt
            en sådan otrygghet som man känner i dag. Sverige toppar listan
            över dödsskjutningar i Europa eller över det dödliga våldet. Varje
            dag sker det nya skjutningar, och nästan varje dag sker det nya
            sprängningar i det här landet. Saker och ting som för några år
            sedan hade lett till extrasändningar på tv, breaking news, blir
            i dag notiser. Där har Fredrik Lundh Sammeli och Socialdemokraterna
            och Miljöpartiet sitt facit, efter sju år i regeringsställning.
          </note>
          <note>
            Jag vill önska Fredrik Lundh Sammeli en glad sommar. Jag tar
            fasta på orden vi fick höra om att man har en mycket bra kontakt
            med polisledningen. Jag hoppas att den kontakten i framtiden kommer
            att innebära att Socialdemokraterna här i kammaren inte röstar
            nej till de önskemål och förslag som kommer från polisen utan
            att de gör som vi moderater, nämligen ställer sig bakom dem.
          </note>
          <note>
            Anf. 85 ADAM MARTTINEN (SD):
          </note>
          <note>
            Fru talman! Vi debatterar justitieutskottets betänkande om åtgärder
            för att förbättra polisens effektivitet. Slagsidan i denna debatt
            skulle man nästan kunna kopiera från nästan samtliga kriminalpolitiska
            debatter som vi har haft genom åren med den rödgröna regeringen.
          </note>
          <note>
            Rödgröna företrädare i denna kammare säger: Vi har gjort precis
            allting helt perfekt. Vi har gjort mycket mer än vad någon annan
            har gjort. Ingen skulle ha kunnat göra det vi har gjort bättre.
            Vi har gjort allting helt perfekt. Den rödgröna regeringen har
            levererat. Och det som oppositionen begär behövs inte. Det är
            missriktat. Det är onödigt. Det är felplacerat och så vidare.
          </note>
          <note>
            Samtidigt är den största kritiken som kommer från rödgröna regeringar
            och från deras företrädare exempelvis att alliansregeringen minsann
            drog ned på polisutbildningen i slutet av sin mandatperiod.
          </note>
          <note>
            Nu klagar man på ordet hyckleri i debatten.
          </note>
          <note>
            Vad gjorde den socialdemokratiska regeringen när man tog makten
            2014? Om det nu var en angelägen kritik som man riktade mot den
            tidigare alliansregeringen, som skulle förklara varför Sverige
            befann sig i en situa ­ tion med så få poliser sett till antalet
            invånare, kan man undra: Vad gjorde den rödgröna regeringen 2014?
            Utökade man antalet utbildningsplatser för att utbilda fler poliser?
            Gjorde man några rejäla satsningar på Polismyn ­ digheten för
            att åtgärda det problem som man riktade skarp kritik mot alliansregeringen
            för? Nej, det gjorde man inte. Faktum är att man gjorde ingenting.
            År 2014 gjorde man ingenting. År 2015 gjorde man ingenting. År
            2016 gjorde man ingenting.
          </note>
          <note>
            Är det då en relevant kritik, eller är det hyckleri från en rödgrön
            reger ­ ing? Jag väljer att instämma i ordet hyckleri som har
            nämnts i denna debatt, riktat mot den rödgröna regeringen, genom
            att just säga: Det är hyckleri.
          </note>
          <note>
            Pressen i kriminalpolitiken kommer tydligt från oppositionen.
            Sverige ­ demokraterna var det enda parti som föreslog att det
            skulle utbildas fler poliser 2015. Då fick vi höra från den rödgröna
            regeringen: Det är inte nödvändigt. Det är inte fler poliser som
            behövs för att komma åt de här problemen.
          </note>
          <note>
            Men vi gav oss inte. Vi fortsatte att opinionsbilda, sätta press
            och peka på behovet tillsammans med Polismyndigheten – de har
            även i det här fallet kommit med en konkret förslagslista till
            justitieutskottet som vi för dagen ska debattera. Sedan ville
            regeringen utbilda fler poliser. Så har historien sett ut.
          </note>
          <note>
            Fru talman! Det är, kort sammanfattat, hyckleri om man väljer
            att rikta kritik mot en tidigare regering och sedan inte gör någonting
            själv åt saken.
          </note>
          <note>
            Det har helt enkelt handlat om ett ointresse från regeringens
            sida när det gäller att gå fram i rättspolitiken med åtgärder
            som för vissa kan uppfattas som mer integritetskränkande. Det
            har alltid varit en bärande brist i den rödgröna regeringens förmåga
            att hantera situationer. Man vill fokusera på annat än det som
            de gängkriminella just nu sitter och skakar inför, nämligen att
            väldigt integritetskränkande åtgärder har använts av andra länders
            rättsvårdande myndigheter. De har levererat bevis till svenska
            poliser och åklagare. Det är det som gör skillnad hos de kriminella
            gängen. Det är det som skakar om deras förutsättningar att verka.
            Det är också det som ligger som förslag på riksdagens bord och
            som ligger som förslag i just denna debatt. Det handlar om att
            vidga möjligheterna att använda hemliga tvångsmedel, så att man
            även kan avlyssna i preventivt syfte, riktat mot gängkriminalitet.
          </note>
          <note>
            Då säger regeringsföreträdare att det här är helt onödigt och
            missriktat och att det som för e slås inte är exakt det som används
            av FBI eller Frankrike. Därför är det helt onödigt, och vi behöver
            det inte.
          </note>
          <note>
            Precis så låter det gång på gång. Knogarna är blekvita i ett
            krampaktigt tag kring handbromsen i kriminalpolitiken från regeringens
            sida. Det är hela tiden handbromsen i. Ingenting behöver göras.
            Vi har gjort allting perfekt. Allting som vi har gjort historiskt
            har varit perfekt, och ingenting nytt behöver göras.
          </note>
          <note>
            Fru talman! Jag tror att frågan om just preventiv avlyssning
            så småningom kommer att bli en del av regeringens politik. Nu
            har kanske inte regeringen så många år på sig att bevisa just
            det, men det kan möjligen vara så. Och då kommer man att hävda
            att det här är någonting som regeringen har gått fram med så tidigt
            som det bara har gått och att man gör det så bra som möjligt.
            Man kommer att säga till oppositionen att de bara gnäller på att
            allt görs för lite och för sent.
          </note>
          <note>
            Det är precis så det är: Vi gnäller för att rödgröna partier
            röstar nej till att utöka befogenheterna att använda hemliga tvångsmedel
            i preventivt syfte.
          </note>
          <note>
            Så ser det ut i debatten. Det är en kort historiebeskrivning,
            en kort förklaring av varför ordet hyckleri förtjänar att tas
            upp i debatten. Det är en kort förklaring till varför Sverige
            ser ut som det gör och att vi toppar listan över dödsskjutningar
            i Europa. Politik som skulle ge blomstrande mångkultur har kommit
            att ge blomstrande gängkultur.
          </note>
          <note>
            Regeringens passivitet göder förutsättningarna för gängkulturen
            att frodas medan oppositionen däremot går samman i skarpa förslag.
            Jag tror inte att något av riksdagens utskott har riktat så många
            tillkännagivanden till denna passiva regering som just oppositionen
            i justitieutskottet har gjort.
          </note>
          <note>
            Där har vi drivkraften i kriminalpolitiken, en drivkraft som
            tar sikte på en ny regering. Det är det, fru talman, som slutligen
            kommer att göra skillnad i det här landet: en regering med en
            egen drivkraft som inte kör framåt med handbromsen hårt åtdragen.
          </note>
          <note>
            Anf. 86 ANDREAS CARLSON (KD):
          </note>
          <note>
            Fru talman! Fransk polis och FBI har gjort mer för att bekämpa
            den grova organiserade brottsligheten i Sverige än vad den svenska
            regeringen har gjort. Och om vi nu gläds över polisens stora framgångar
            som skett tack vare FBI:s Trojan Shield och den franska polisens
            genombrott i att knäcka Encrochat, varför kan vi inte ha det så
            också i Sverige?
          </note>
          <note>
            Det som fransk och amerikansk polis gjort skulle vara olagligt
            i Sverige. Vi kristdemokrater vill ge polisen de verktyg som de
            behöver och som de efterfrågar, men här talar regeringen med kluven
            tunga. Ena dagen säger man att man inte stänger några dörrar,
            men i dag röstar man emot förslaget att införa proaktiv avlyssning.
            Det är inget annat än hyckleri.
          </note>
          <note>
            Det vi diskuterar i dag, fru talman, är det utskottsinitiativ
            som Kristdemokraterna tog tillsammans med Liberalerna och Moderaterna
            i justitieutskottet. Sverigedemokraterna stöder det, och Centerpartiet
            stöder det i vissa delar.
          </note>
          <note>
            Initiativet bygger helt och hållet på de åtgärder som rikspolischefen
            efterlyste när han tidigare under våren var inbjuden till justitieutskottet
            just för att svara på frågan om vad som krävs för att bättre bekämpa
            den grova organiserade brottsligheten. Vi gick igenom detta metodiskt.
            Vi lyssnade noggrant. Vi tog rikspolischefens lista och la de
            fram den på riksdagens bord, och det är det som det här betänkandet
            bygger på helt och hållet.
          </note>
          <note>
            I dagens debatt här i kammaren hör jag företrädare för regeringen
            säga : E n del saker är bra, men vi kan ju inte ta allt på polisens
            önskelista. Vänsterpartiet instämmer i det: Vi kan ju inte ta
            allting som polisen säger.
          </note>
          <note>
            Jag känner igen det resonemanget från de gängsamtal som strandade
            just för att Miljöpartiet och Socialdemokraterna sa : V i kan
            ju inte ta allting. Både rikspolischefen och riksåklagaren var
            där, och alla partier fick gå in med förslag på åtgärder som man
            såg krävdes. Men precis de skarpa förslag som haft effekt i andra
            länder sa man nej till. Samma sak gäller i det här betänkandet:
            En del saker kan vi ha, men proaktiv avlyssning som rikspolischefen
            har efterlyst säger man nej till.
          </note>
          <note>
            Kontrasterna är väldigt starka om vi jämför med vårt grannland
            Danmark. Min kollega Johan Forssell och jag träffade för ett tag
            sedan tillsammans med våra partiledare den före detta justitieministern
            i Danmark, som var den som tog initiativ till ett av de gängpaket
            som har haft mest effekt när det gäller att bekämpa gängkriminalitet
            i Danmark.
          </note>
          <note>
            När Søren Pape beskrev vad som var drivkraften och vad man gjorde
            i Danmark var det att man lyssnade på vad polisen och åklagaren
            sa och sedan kom man överens om att genomföra just det. I dag
            ser vi också resultatet: Man kan trycka tillbaka den grova organiserade
            brottsligheten i vårt grannland.
          </note>
          <note>
            Det finns alltså hopp. Det går att förändra. Men då krävs det
            att vi lyssnar på de myndigheter som jobbar med att bekämpa gängkriminalitet
            och på dem som ibland sätter sina liv på spel i kampen för att
            säkra och trygga våra gator. Då kan man inte vifta undan dem med
            att säga att de här delarna kan vi inte gå fram med; det förstår
            väl var och en.
          </note>
          <note>
            Vi kristdemokrater är av en annan uppfattning. Polisen ska få
            de verktyg som krävs när vi har en skenande gängkriminalitet,
            och, som rikspolischefen sa i Agend a i söndags, ett synnerligen
            allvarligt läge i vårt land.
          </note>
          <note>
            Vi behöver ge polisen och hela rättsväsendet allt stöd i arbetet.
            Vi behöver ge stöd inte bara i ord utan också i handling, med
            lagstiftningsförändringar och de verktyg som krävs i stället för
            att lita på att andra länders myndigheter ska göra jobbet åt oss.
          </note>
          <note>
            Ge polisen i Sverige möjlighet att avlyssna proaktivt i förebyggande
            syfte. Vi kommer då att kunna förhindra mord. Det sa rikspolischefen
            i Agenda så sent som i söndags. Varför vill inte regeringen ge
            polisen detta verktyg?
          </note>
          <note>
            Rikspolischefen skrev tidigare i våras på DN Debatt tillsammans
            med de ställföreträdande rikspolischeferna att ”f allet Encrochat
            visar att polisen behöver nya verktyg” . Och vidare: ” Ny lagstiftning
            behövs som gör det möjligt att proaktivt inhämta information mot
            den organiserade brottsligheten, och rikta kraften mot de individer
            som styr och leder verksamheten i stället för utförarna, men även
            aktivt arbeta med att förhindra mord och angrepp på vittnen, i
            stället för att reaktivt utreda brotten. ”
          </note>
          <note>
            Menar regeringen, Fredrik Lundh Sammeli, Rasmus Ling och Linda
            Westerlund Snecker att de vet bättre än rikspolischefen vad Polismyndigheten
            behöver?
          </note>
          <note>
            I debatten lyfts olika farhågor fram, men det som faktiskt föreslås
            är att göra det möjligt att använda hemliga tvångsmedel mot aktiva
            gängmedlemmar även om de inte är misstänkta för ett konkret brott.
            I debatten råder det en viss förvirring kring vad förslaget faktiskt
            handlar om, och därför tänkte jag läsa från utskottets ställningstagande
            så att det blir klart och tydligt för envar.
          </note>
          <note>
            ”Det ska alltså inte krävas ett misstänkt brott som kan preciseras
            till tid och plats. Däremot ska det krävas att åklagaren pekar
            ut ett konkret kriminellt nätverk som den som ansökan om tvångsmedel
            riktar sig mot miss ­ tänks vara aktiv i, och skälen för detta.
            Preventiv användning av hemliga tvångsmedel ska endast kunna användas
            i dessa situationer.
          </note>
          <note>
            Det ska alltså inte vara möjligt att använda preventiva hemliga
            tvångs ­ medel mot någon annan kategori av brottslingar eller
            i några andra situa ­ tioner. Vad som är ett kriminellt nätverk
            ska definieras noggrant i lagtext, och det ska vara upp till den
            domstol som prövar tillstånd till preventiva hemliga tvångsmedel
            att tillämpa denna definition, inte upp till de brotts ­ bekämpande
            myndigheterna. Lagstiftningen ska utformas så att det är tyd ­
            ligt att det är den grova organiserade brottsligheten som avses.
          </note>
          <note>
            De rättssäkerhetskrav som i dag uppställs för användningen av
            hemliga tvångsmedel bör självklart även omfatta en utökad möjlighet
            att använda sig av dessa. Skälen för att bevilja ett tillstånd
            att använda hemliga tvångsmedel i preventivt syfte ska således
            alltid uppväga det intrång eller men som åtgärden innebär för
            den som åtgärden riktar sig mot. Säkerhets- och integritetsskyddsnämnden
            ska utöva tillsyn även över denna användning av hemliga tvångsmedel.
            Den föreslagna användningen av hemliga tvångsmedel ska också omfattas
            av regeringens årliga redovisning av användningen av hemliga tvångsmedel.”
          </note>
          <note>
            Så står det i betänkandet. Den som hade läst det hade säkert
            redan innan debatten fått sin oro stillad, men för ordningens
            skull, fru talman, valde jag att läsa upp citatet med tanke på
            de frågetecken som funnits.
          </note>
          <note>
            Utöver det här tillkännagivandet finns sju andra viktiga tillkännagivan
            ­ den som skulle ge polisen de verktyg som krävs i kampen mot
            den grova organiserade brottsligheten. Det har varit ett bra och
            konstruktivt arbete i justitieutskottet för att fortsätta att
            trycka regeringen framför oss. Vi ser fram emot att det här förslaget
            ska bli verklighet så att alla poliser och alla andra i rättsväsendet
            som varje dag gör ett viktigt arbete i kampen mot den grova organiserade
            brottsligheten också får de verktyg de behöver och efterfrågar.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Gymnasieskolan
          </note>
          <note>
            Utbildningsutskottets betänkande 2020/21:UbU13
          </note>
          <note>
            Gymnasieskolan
          </note>
          <note>
            föredrogs.
          </note>
          <note>
            Anf. 87 LARS PÜSS (M):
          </note>
          <note>
            Fru talman! Vi har genom motioner och utskottsinitiativ lagt
            fram mängder av förslag i riksdagen för att den svenska skolan
            ska kunna sätta kunskaper i fokus. Det är förslag som konsekvent
            har röstats ned av regeringspartierna. I stället lanserar de tanken
            om en likvärdig skola. Den tanken är god, om det handlar om att
            alla ska ges lika förutsättningar att utvecklas och nå sin fulla
            potential. Problemet är att det inte är regeringens avsikt. Snarare
            handlar det om att likrikta all utbildning till en och samma.
          </note>
          <note>
            One size fits all kanske funkar jättebra för tubsockor, men inte
            för den svenska skolan. Vi är och förbli r alla individer med
            olika intressen, fallen ­ het och mognadstakt, för att nämna några
            olikheter. Självklart kommer inte en skola att passa alla.
          </note>
          <note>
            Det största sveket mot våra barn och unga just nu är regeringens
            totala ointresse av att granska kvaliteten i våra skolor. Det
            visar med all tydlighet att man inte tänker sig likvärdighet på
            riktigt utan att målet är likriktning. Det ska vara likriktning
            till den grad att vi inte ska få välja själva, utan staten vet
            bättre vad vi som individer behöver.
          </note>
          <note>
            Det finns uppenbarligen stora problem att ta tag i. Sverige backar
            i internationella kunskapsmätningar, och resultaten är dessvärre
            medelmåttiga jämfört med andra länder. Dessutom vägrar regeringen
            att tillåta en oberoende granskning av Pisahaveriet. I vanlig
            ordning väljer man att skyla över i stället för att ta reda på
            vilka problemen är och försöka lösa dem.
          </note>
          <note>
            Vi moderater vill bli duktigare på att följa upp vilka skolor
            som kan ge en bra utbildning – helt enkelt den kvalitativt bästa.
            Det viktigaste handlar inte om att peka ut någon utan snarare
            om att se till att våra resurser hamnar rätt. Föredömen ska bli
            vägledande för andra. Därför har Moderaterna avsatt 50 miljoner
            kronor extra till Skolinspektionen för att man ska granska fler
            skolor och föreslå insatser för de skolor som har störst behov.
          </note>
          <note>
            Sveriges stora möjlighet ligger inte i att jämna ut kvaliteten
            utan att höja den i alla skolor. Men om Socialdemokraterna får
            fortsatt genomslag för sitt likriktningsexperiment riskerar svensk
            skola att förlora ytterligare många år. Det kommer framför allt
            att drabba alla barn som inte har goda förutsättningar hemifrån
            eller som har egna särskilda behov.
          </note>
          <note>
            Fru talman! En bra utbildning som ser till att ta fram och utveckla
            våra egna förmågor är en av de bästa gåvorna vi kan ge till våra
            barn. En utbildning ska leda till jobb och göra så att man fungerar
            som en god samhällsmedborgare.
          </note>
          <note>
            Så skulle jag också önska att det vore. Tyvärr ser det inte ut
            så. Alltför många elever klarar inte av grundskolan med fullständiga
            betyg, och än färre klarar gymnasiet. Det är en utveckling vi
            måste få stopp på. Moderaterna vill bygga en skola där alla elever
            sporras till framgång. Vi vill ha lärare som agerar som tydliga
            ledare i klassrummet och uppmuntrar elevernas nyfikenhet på att
            inhämta ny kunskap och vilja att prestera goda resultat.
          </note>
          <note>
            En stark skola gör det möjligt för alla barn att få en gemensam
            bas av kunskap och värderingar oavsett bakgrund. Den möjliggör
            klassresor. Den lägger också grunden för studier på universitetsnivå
            och forskning för ett framtidsinriktat näringsliv i Sverige. En
            stark skola ger oss människor möjlighet att vara fria och fatta
            egna beslut samt att ingå i en större gemenskap. Det är en moderat
            skola för Sverige.
          </note>
          <note>
            Fru talman! Gymnasiet står för en viktig del av den nationella
            kompetensförsörjningen. Samtidigt visar den senaste statistiken
            från Skolverket att nästan 15 procent av alla elever inte blir
            behöriga till gymnasiet. Det är visserligen en minskning, vilket
            är alldeles utmärkt, men det innebär fortfarande att 16 000 barn
            inte kunde börja på gymnasiet i höstas.
          </note>
          <note>
            Detta är helt förödande om man skriver under på vår strävan att
            det faktiskt ska gå att göra en klassresa i Sverige. Utrikes födda
            och personer utan gymnasieutbildning har särskilt svårt att få
            ett första jobb, vilket i många fall leder till ett långvarigt
            bidragsberoende. Gymnasieskolan lider också av matchningsproblem
            med allt färre som väljer yrkesprogram, trots att yrkeselever
            är mycket efterfrågade på arbetsmarknaden. Därför krävs också
            utökade insatser för att underlätta ungdomars övergång till arbetsmarknaden
            och att stärka gymnasieskolans bidrag till kompetensförsörjningen
            främst inom områden där det råder arbetskraftsbrist.
          </note>
          <note>
            Visserligen är inte alla dörrar stängda för dessa ungdomar. För
            de elever som inte når behörighet till gymnasiet finns möjligheten
            att läsa vidare på ett av de fem introduktionsprogrammen. Det
            senaste läsåret, 2020/21, läste över 40 000 elever på ett introduktionsprogram.
            Resultat visar att få av de elever som har påbörjat någo t av
            programmen har slutfört en gymnasieutbildning inom fem år. Detta
            är slöseri för såväl samhället som den enskilde individen. Fler
            unga och nyanlända måste få en möjlighet till en bättre start
            i vuxenlivet. Därför behöver introduktionsprogrammen reformeras.
            I stället för dagens illa fungerande introduktionsprogram ska
            introduktionsprogrammens syfte och tillgänglighet renodlas. I
            huvudsak bör det finnas två inriktningar, nämligen ett studieförberedande
            där syftet är att nå en gymnasieexamen, och en yrkesskola där
            det främsta syftet är goda språkkunskaper och att eleven ska få
            en relevant yrkesutbildning.
          </note>
          <note>
            Samtidigt ska introduktionsprogrammen inte stänga några dörrar.
            Tvärtom ska det finnas en flexibilitet mellan systemen. Det ska
            alltid gå att välja till kurser för att uppnå gymnasiebehörighet
            och , om man blir behörig , att växla över till ett gymnasieprogram.
            På detta sätt blir den nya yrkesskolan både en första väg in i
            ett yrke och en brygga till vidare och fördjupade studier.
          </note>
          <note>
            Fru talman! Sverige är i en internationell kontext relativt ensamt
            om att i slutet av gymnasieskolan inte ha ett examensprov som
            endera sammanvägs med betygen eller redovisas separat. Grannländerna
            Norge, Danmark och Finland har, till skillnad från Sverige, examensprov
            i slutet av gymnasieskolan. I alla länder bedöms proven helt eller
            delvis externt. Betygsutredningen slår i sitt betänkande Bygga,
            bedöma, betygssätta fast att man ser flera fördelar med återinförande
            av examensprov på gymnasiet, dels för att betygsinflationen motverkas,
            dels för att eleverna hamnar under mindre press.
          </note>
          <note>
            Man skriver följande: ” Ett system där man i gymnasieskolan redovisar
            betyg och provresultat separat kan leda till ökad likvärdighet
            eftersom det blir ett system med två mätpunkter. Med två mätpunkter,
            betyg och examensprov, ökar elevers möjlighet att visa sina kunskaper
            och det sänker trycket på lärarna att sätta omotiverat höga betyg
            .”
          </note>
          <note>
            Utredningen lämnar tyvärr inget färdigt förslag på hur dessa
            examensprov ska kunna införas på gymnasiet. Därför anser vi moderater
            att det bör tillsättas en utredning som får i uppdrag att föreslå
            hur vi kan införa examensprov i gymnasieskolan.
          </note>
          <note>
            Slutligen, fru talman, vill jag yrka bifall till reservation
            nummer 3.
          </note>
          <note>
            Anf. 88 PATRICK RESLOW (SD):
          </note>
          <note>
            Fru talman! Låt mig först och främst yrka bifall till reservation
            nummer 2.
          </note>
          <note>
            Gymnasieskolan kommer ibland lite i skymundan i den politiska
            debatten. Det beror oftast på att vi har en våldsam debatt om
            allt som präglar grundskolan. Men svensk gymnasieskola är ingen
            isolerad ö i utbildnings ­ väsendet. Det som händer i grundskolan
            smittar av sig och påverkar undervisningen på gymnasiet.
          </note>
          <note>
            Det är gymnasieskolornas ansvar att förbereda de blivande studenterna
            för fortsatta studier eller för att ta steget ut på arbetsmarknaden.
            Det är viktigt att gymnasieskolan får de allra bästa förutsättningarna
            för att klara av denna uppgift, för om gymnasieskolan inte levererar
            goda resultat blir i slutändan den högre utbildningen i landet
            lidande. Därför måste gymnasieskolorna hålla fanan högt och inte
            sänka vare sig ambitioner eller kunskapskrav. Men det förutsätter
            att såväl regering och riksdag som ansvariga skolpolitiker runt
            om i landets kommuner med kraft tar tag i de problem som råder
            på grundskolorna i dag.
          </note>
          <note>
            Svensk gymnasieskola stöper i dag i stort sett alla elever i
            en och sam ­ ma form. Det har blivit ett slags mantra, inte minst
            från vänsterhåll, att alla elever ska få högskolebehörighet. Därför
            har samtliga program, teoretiska som praktiska, utformats med
            detta i åtanke.
          </note>
          <note>
            Men faktum är att många elever som lämnar årskurs 9 i grundskolan
            är skoltrötta. Vissa kanske är skoltrötta redan efter årskurs
            8. Vissa kanske inte ens är intresserade av att läsa på högskolan
            utan vill jobba som elektriker, vvs:are, byggare eller murare.
            Och det är bra att dessa drivkrafter finns. Det är inte sämre
            att bli en skicklig hantverkare än att bli en utbildad jurist
            eller läkare. Alla yrken behövs i samhället.
          </note>
          <note>
            Gymnasieskolan måste bli mer flexibel för att möta dessa elever.
            Vi sverigedemokrater vill därför att de praktiska programmen förkortas
            så att de återigen blir tvååriga men att det ska finnas möjlighet
            till ett extra år för den som ångrar sig och vill läsa in högskolekompetensen.
            De praktiska programmen skulle därför bli 2 + 1 år i stället för
            3 år. Vi tror att det här skulle minska avhoppen och få bort luckor
            i betygen samtidigt som det inte stänger några dörrar för några
            elever.
          </note>
          <note>
            Läsåret 2020/21 var det ungefär 40 600 elever av totalt 360 000,
            eller drygt 11 procent, som var registrerade på ett av de fyra
            introduktionsprogrammen. Resultaten för dessa utbildningar är
            ganska dystra. En uppföljning av Skolverket visar att av de elever
            som påbörjade ett introduktionsprogram läsåret 2012/13 var det
            endast 56 procent som hade gått över till ett nationellt program
            inom sex år – och då är språkintroduktion inte medräknad i statistiken.
            Dessutom var det endast 22 procent av den här gruppen elever som
            hade tagit ut en examen inom sex år.
          </note>
          <note>
            Introduktionsprogrammen är dyra utbildningar. Kostnaden per elev
            uppskattas vara ungefär 30 procent högre än den genomsnittliga
            kostnaden per elev i gymnasieskolan i övrigt. Det är inte hållbart
            med så stora kostnader och så magra resultat.
          </note>
          <note>
            Sverigedemokraterna menar att detta måste ses över och att vi
            behöver få in ökade inslag av till exempel lärlingsutbildningar
            i systemet.
          </note>
          <note>
            Vi anser också att det måste ifrågasättas om introduktionsprogrammen
            framöver verkligen ska falla under gymnasieskolans ansvar. Det
            är orim ­ ligt att grundskolan överlämnar ansvaret för grundläggande
            kunskaps ­ inhämtning till gymnasieskolan.
          </note>
          <note>
            Även studie- och yrkesvägledningen måste stärkas. Avhoppen från
            gymnasieskolan och bytena av gymnasieprogram måste minska drastiskt.
            Det är viktigt att studie- och yrkesvägledningen är tydlig gentemot
            elev ­ erna om förutsättningarna för att bedriva studier på olika
            program men också om hur arbetsmarknaden och löneutvecklingen
            ser ut. Det ska tydliggöras för eleverna inför gymnasievalet.
          </note>
          <note>
            Stöpningen av elever i samma form gäller inte bara skoltrötta
            elever. Det gäller även särbegåvade elever. Den här diskussionen
            tror jag att man har haft i hur många år som helst. Vad ska vi
            göra med de särbegåvade eleverna? Hur ska vi stimulera deras intresse?
            Men man kommer ingen vart.
          </note>
          <note>
            Visserligen finns det spetsutbildningar på några orter och i
            några äm ­ nen. Det är jättebra, men svensk gymnasieskola måste
            bli betydligt bättre på att ge just särbegåvade elever större
            utmaningar och på att special ­ anpassa utbildningen efter deras
            förutsättningar när det krävs. Om Sverige ska kunna behålla spetskompetensen
            i landet måste vi stimulera och ut ­ veckla också dessa elevers
            kompetenser.
          </note>
          <note>
            Vi måste också bli bättre på att utveckla många av de profiler
            som finns i dag.
          </note>
          <note>
            I dag kan till exempel e-sport erbjudas som utökad kurs av vissa
            gymnasier. Däremot är det inte tillåtet att starta ett e-sportgymnasium
            på samma sätt som andra gymnasier. Vi anser att e-sport har minst
            lika goda förutsättningar för professionellt utövande som många
            andra utbildningar. Det kan dessutom skapa möjligheter att fokusera
            på frågor som ledarskap, uppförande på nätet och vikten av kost
            och motion för att prestera på högsta nivå. Vi tycker också att
            det ligger i linje med den starka position som Sverige har i spelindustrin.
          </note>
          <note>
            Fru talman! Sverigedemokraterna har också framfört kritik mot
            den kursutformade gymnasieskolan och det system med kursbetyg
            som följer med den.
          </note>
          <note>
            I dessa studenttider är det många som funderar på det här när
            de tänker tillbaka på sin gymnasietid.
          </note>
          <note>
            Det var olyckligt att Sverige en gång valde att ha en kursutformad
            gymnasieskola. Utbildning ska inte ses som små, separata delar
            utan som en helhet, och kunskapsprogressionen måste hela tiden
            stå i centrum för utbildningen.
          </note>
          <note>
            Kursbetygen har skapat onödig stress hos eleverna, då de har
            inneburit att ett misslyckat resultat i början av utbildningen
            kan få förödande konsekvenser för den enskilda elevens slutbetyg.
            Så ska det naturligtvis inte vara.
          </note>
          <note>
            I enlighet med Betygsutredningens slutsatser arbetar Skolverket
            nu på att återinföra ämnesbetyg inom ramen för en ämnesutformad
            gymnasieskola. Tanken är att detta ska införas någon gång under
            hösten 2024, om jag minns rätt.
          </note>
          <note>
            Vi tycker att detta är bra. Det är jättebra att arbetet är igång.
            Det är efterlängtat. Men vi är lite skeptiska till hur det blir
            i slutändan. Att det återigen blir ett system som präglas av experimentlusta
            hos Skolverket med en blandning av det gamla och det nya tycker
            vi inte är bra. Man måste se till att det blir renodlade ämnesbetyg
            i en renodlad ämnesutformad gymnasieskola. Där tycker vi att regeringen
            borde vara tydligare i sina direktiv till Skolverket.
          </note>
          <note>
            Sverigedemokraterna förespråkar också att gymnasieskolan ska
            få ett statligt huvudmannaskap precis som grundskolan. Ett statligt
            huvud ­ mannaskap skulle stärka lärarnas och skolledarnas roll
            och göra det mer attraktivt att bli lärare. Vi anser också att
            ett statligt huvudmannaskap skul ­ le stärka kunskapsutvecklingen
            eftersom styrdokumentens visioner och mål får en tydligare och
            starkare status.
          </note>
          <note>
            Utredningen om den framtida gymnasieorganisationen föreslår en
            re ­ gional organisationsmodell för planering och dimensionering
            av gymna ­ sieskolan men också att kommunerna fortfarande ska
            vara huvudmän för de kommunala skolorna.
          </note>
          <note>
            Vi tror inte alls på detta. Vi tror inte att det kommer att fungera
            att skapa en jätteadministration på regional nivå medan kommunerna
            ska fortsätta vara huvudmän för de kommunala skolorna. Det kommer
            att skapa konflikter och svårigheter, och framför allt kommer
            det att kosta väldigt mycket pengar som vi kunde ha lagt på undervisning.
          </note>
          <note>
            I dag tolkar också kommuner uppdraget på olika sätt. Det kan
            vi se i de olika kommunernas budgetar – man gör olika prioriteringar,
            helt enkelt. Det är viktigt att de nationella målen, ambitionerna
            och kraven i stället prioriteras i gymnasieskolan. Vi kommer därför
            inte under några omständigheter att kunna ställa oss bakom en
            reform som inte innebär ett statligt huvudmannaskap. Vi ställer
            oss alltså inte bakom någon regional organisation för detta.
          </note>
          <note>
            Sverigedemokraterna är för valfrihet i svensk skola. Detta tål
            att hela tiden påminna om: Valfriheten är grundläggande. Det är
            föräldrar och elever som ska välja skola; ingen annan ska välja
            åt dem. Detta är en central del av vår politik, och vi står upp
            för och försvarar detta i samtliga fall.
          </note>
          <note>
            Detta gäller även gymnasieskolan. Det är kanske mer naturligt
            för många med ett fritt skolval på gymnasieskolan, men det är
            lika ifrågasatt där som i andra delar av skolväsendet. Därför
            är det viktigt att vi som tror på valfrihet står upp för det.
          </note>
          <note>
            Samtidigt är det såklart viktigt att alla utbildningar och alla
            skolformer håller hög kvalitet och levererar resultat och att
            vi agerar när så inte är fallet. Vi vill till exempel från Sverigedemokraternas
            sida se skärpta krav och kontroller när det gäller tillstånd att
            driva och äga skolor i Sverige. De förändringar som genomfördes
            för några år sedan tycker vi inte är tillräckliga.
          </note>
          <note>
            Vem som äger, driver eller på annat sätt finansierar en skola
            i Sverige ska vara klart och tydligt. Skolor med finansiell koppling
            eller personkoppling till våldsbejakande extremism ska förbjudas.
            Möjligheten för enskilda personer eller organisationer utanför
            Norden att finansiera friståen ­ de skolor ska begränsas. Undantag
            ska, menar vi, kunna göras för redan etablerade och välfungerande
            skolor, internationella skolor och skolor utomlands som är avsedda
            för svenska elever. Skolinspektionens uppdrag att se till att
            så sker måste utvidgas och stärkas.
          </note>
          <note>
            Gymnasieskolan ska vara en plats där kunskap och bildning utvecklas
            och frodas. Banden till högskolor, universitet och näringsliv
            ska stärkas och utvecklas. Ambitionerna ska vara höga, liksom
            förväntningarna på eleverna. Antagningskraven ska inte sänkas
            för att anpassas till grundskolan, vilket ibland framförs i debatten.
            Tvärtom ska gymnasieskolan utgöra måttstocken för förväntningarna
            på grundskolan. Så rustar vi eleverna för framtida studier och
            arbetsliv på allra bästa sätt.
          </note>
          <note>
            Anf. 89 FREDRIK CHRISTENSSON (C):
          </note>
          <note>
            Fru talman! Jag vill inleda med att tacka alla elever, lärare
            och rektorer i gymnasieskolan runt om i landet som under det senaste
            året har gjort stora uppoffringar i samband med den omställning
            till distans som har skett. För detta är alla värda ett stort
            tack.
          </note>
          <note>
            Vi har sett hur inte minst gymnasieskolan har påverkats av pandemin.
            Många har fått göra uppoffringar och har haft distansundervisning
            under längre tid. Det har fungerat för en del, men inte för alla.
            Det har skapat sämre förutsättningar för elever att få den kunskap
            de hade fått i normala fall, och det påverkar också såklart det
            psykiska välbefinnandet att inte längre få träffa sina klasskamrater
            i samma utsträckning och att tvingas studera och tillbringa mycket
            tid i hemmet och hantera studierna mer enskilt än i vanliga fall.
          </note>
          <note>
            Fru talman! Avslutade gymnasiestudier är för många elever en
            nyckel till mycket längre fram i livet. Avslutade gymnasiestudier
            öppnar dörrar för vidare studier inom den högre utbildningen eller
            leder till arbete där man kan tjäna sina första pengar , och därmed
            kan man skaffa sig en bostad och köpa det man vill, med den frihet
            detta innebär.
          </note>
          <note>
            Under detta läsår har cirka 360 000 elever läst på gymnasieskolan.
            De allra flesta möts av en god undervisning och av skickliga lärare
            och får stimulerande utmaningar när de tar sig an sin utbildning.
            Men det går inte bra för alla. Alltför många lämnar gymnasieskolan
            utan fullständiga betyg. Så många som en fjärdedel av gymnasieeleverna
            hoppar av skolan eller går ut utan fullständiga betyg.
          </note>
          <note>
            Grunden för detta läggs mycket i grundskolan – att man har rätt
            förutsättningar med sig in. Men det handlar också, som vi har
            hört tidigare från talarstolen, om felval som människor gör. Många
            elever väljer fel från början och förlorar därmed ett till två
            år under sin gymnasietid för att de byter bana.
          </note>
          <note>
            Regeringen har nu presenterat förslag om försöksverksamhet där
            man ger möjlighet till spårbyte för dem som har valt ett teoretiskt
            program så att de kan läsa ett yrkespaket och på det sättet genomföra
            sina studier och bli rustade för arbetsmarknaden. Jag tror att
            det är ett bra förslag, och jag tycker att det är bra att det
            blir en försöksverksamhet.
          </note>
          <note>
            Men det behövs fler insatser för dessa studenter. Det är viktigt
            att studie- och yrkesvägledningen i grundskolan fungerar på ett
            bra sätt så att folk får det stöd och den hjälp de behöver för
            att kunna välja utbildning och att det finns bra information om
            gymnasievalet så att det är lättare att välja rätt från början.
            Det behövs också en starkare samverkan mellan skola och arbetsmarknad
            för att underlätta detta för eleverna.
          </note>
          <note>
            Centerpartiet vill också se fler förslag för att utbildning ska
            leda till jobb och för att detta ska bli verklighet. Det handlar
            såväl om dem som läser på de teoretiska programmen som om dem
            som läser på yrkesprogram.
          </note>
          <note>
            Vi står inför en väldigt svår utmaning på arbetsmarknaden. Många
            branscher skriker efter kompetens, inte minst på den gymnasiala
            nivån. Att möta detta och se till att företag eller offentlig
            sektor med ett skriande behov av kompetens får tag i sådan är
            en nyckel för svensk konkurrenskraft och välfärd framåt. Då är
            det viktigt att man kan välja rätt från början och göra sitt val
            utifrån god information, inte minst om förutsättningarna på arbetsmarknaden.
            Detta är en nyckel framåt.
          </note>
          <note>
            Fru talman! För Centerpartiets del är det också viktigt att man
            under sin gymnasietid får förutsättningar att läsa entreprenörskap
            och prova på att driva företag, som många gymnasieelever runt
            om i landet får möjlighet att göra. Detta är väl förknippat med
            Ung Företagsamhet, som vi alla känner väl till och som arbetar
            med att ge ungdomar förutsättningar att under sin gymnasietid
            prova på att driva ett företag – komma fram med en ny tjänst eller
            produkt eller marknadsföra på ett nytt sätt för att på det sättet
            prova på att göra affärer och under det arbetet utvecklas som
            människor under ett års tid.
          </note>
          <note>
            Forskningen visar också att Ung Företagsamhet och UF-företagande
            har väldigt positiva effekter för dem som har testat det. Vi ser
            till exempel att de tjänar bättre, är arbetslösa i lägre utsträckning
            och med större sannolikhet kommer att driva företag senare i livet.
            Detta är väldigt imponerande resultat.
          </note>
          <note>
            Vi från Centerpartiet vill därför att fler elever ska få möjlighet
            att läsa entreprenörskap under sin gymnasietid och tycker att
            det bör göras ändringar så att detta blir en möjlighet på alla
            skolor och alla program.
          </note>
          <note>
            Fru talman! Att se till att fler klarar gymnasieskolan är en
            viktig del som jag inledningsvis pekade på. Men det är också viktigt
            att fler får stimulans och att vi möjliggör för människor att
            fördjupa sig i ett ämne och ta sina kunskaper till nästa nivå.
            Därför är jag väldigt glad över de saker som görs inom ramen för
            januariavtalet för att möjliggöra detta. Det handlar om att införa
            ämnesbetyg så att man gynnar fördjupning i ett ämne och om möjligheten
            för gymnasieelever att läsa kurser inom högre utbildning för att
            på det sättet få stimulans och utvecklas genom sin studiegång.
            Detta kan helt enkelt stärka Sverige som kunskapsnation.
          </note>
          <note>
            Med detta sagt vill jag yrka bifall till reservation nummer 7.
          </note>
          <note>
            Anf. 90 CHRISTIAN CARLSSON (KD):
          </note>
          <note>
            Fru talman! Jag skulle inledningsvis vilja yrka bifall till Kristdemokraternas
            reservation 6.
          </note>
          <note>
            Jag vill också rikta ett stort grattis till alla som har tagit
            studenten den här våren. Jag hoppas att de vid det här laget har
            fått möjlighet att sjunga om studentens lyckliga dag och att de
            har kunnat fira riktigt ordentligt utifrån de rådande förutsättningarna.
          </note>
          <note>
            Jag vet att det är väldigt många som har fått slita hårt för
            sina betyg. Det är såklart inte fel att behöva anstränga sig.
            Tvärtom – det är bra! Man ska mötas av höga förväntningar och
            krav i skolan. Men de som har tagit studenten under denna pandemi
            har fått slita särskilt hårt, inte minst på grund av fjärr- och
            distansundervisningen. Därför vill jag rikta ett särskilt stort
            grattis till dem som har tagit studenten just i år.
          </note>
          <note>
            Fru talman! För alla som nu sprungit ut och tagit studenten är
            det mycket hårt arbete de senaste tre åren som ligger bakom detta,
            men grunden har dessa elever förstås lagt långt tidigare.
          </note>
          <note>
            Tyvärr är det så att alltför många elever sviks av svensk skola
            redan i grundskolan, och så kan vi helt enkelt inte ha det. För
            att fler ska nå behörighet till ett nationellt gymnasieprogram
            så att fler också kan ta studenten behöver vi en gång för alla
            göra upp med flumskolan och återupprätta kunskapsskolan.
          </note>
          <note>
            Det behövs tidiga kunskapskontroller och stödinsatser redan i
            lågstadiet. Alla elever borde få möjlighet att göra diagnostiska
            prov och screenas för läs- och skrivsvårigheter redan i första
            klass. Skolorna behöver också arbeta systematiskt med tidiga stödinsatser
            i form av utökad undervisningstid, läxhjälp och lovskola samt
            inte minst i form av speciallärarstöd och särskilda undervisningsgrupper,
            så att undervisningen bättre anpassas till elevernas olika förutsättningar
            och behov.
          </note>
          <note>
            Allra viktigast för att göra upp med den så kallade flumskolan
            är att börja mäta de faktiska kunskaperna och elevernas progression,
            det vill säga deras kunskapsutveckling, så att vi vet att de insatser
            vi gör och den undervisning vi bedriver i skolorna har effekt.
            Undervisningen i svensk skola ska vara av hög kvalitet, och den
            ska vara evidenssäkrad. Detta ska gälla både i grundskolan och
            i gymnasieskolan.
          </note>
          <note>
            Fru talman! ”Vi går i första ring, och jag fattar ingenting”
            är en helt okej textrad att festa till när låten Vill ha dej spelas
            på studentskivor och andra hemmafester runt om i vårt vackra land.
            Vi har dock problem om vi låter den textraden fånga känslan hos
            elever som precis har börjat gymnasiet.
          </note>
          <note>
            Vi kristdemokrater är därför övertygade om att det skulle behövas
            mer av en kunskapsbunden skola där lärare och rektorer i grundskolan
            har större möjlighet att låta elever gå om en årskurs om detta
            krävs för att eleven ska nå målen. Vi vill av samma anledning
            utreda läroplikt eller någon form av förlängd skolplikt för de
            elever som behöver detta för att nå kunskapsmålen.
          </note>
          <note>
            En sak är säker: Att sänka kraven och förväntningarna på eleverna
            är inte en framkomlig väg för svensk skola.
          </note>
          <note>
            En gymnasieskola med hög kvalitet, höga förväntningar och höga
            krav ska värnas. En sådan skola börjar naturligtvis med riktigt
            bra lärare. Vi behöver höja kraven för antagning till lärarutbildningarna
            och satsa på vidareutbildning för landets lärare, både i ämneskunskap
            och när det gäller ledarskapet i klassrummet. Vi välkomnar ett
            nationellt professionsprogram under förutsättning att man lyckas
            fylla detta med ett högkvalitativt innehåll.
          </note>
          <note>
            Vi i Kristdemokraterna vill att fler skickliga lärare ska kunna
            bli förstelärare och lektorer. Vårt mål är att det ska finnas
            lektorstjänster vid alla gymnasieskolor. Vi skulle också vilja
            se fler så kallade kombinationsanställningar, så att forskare
            vid högskolor eller universitet i större utsträckning även skulle
            kunna arbeta som lärare i gymnasieskolan. På så vis skulle ämneskompetensen
            på våra gymnasieskolor kunna stärkas.
          </note>
          <note>
            Fru talman! Kristdemokraterna arbetar för en gymnasieskola –
            och en skola i största allmänhet – där eleverna vill lära för
            livet. Det finns förhoppningar från vårt partis sida om att en
            övergång till ämnesbetyg i gymnasieskolan skulle kunna bidra till
            detta.
          </note>
          <note>
            Vi är också väldigt angelägna om att eleverna vid avslutade ämnesstudier
            ska få rättvisande betyg som speglar deras faktiska kunskaper.
            Digitala nationella prov med en extern rättning ser vi som ett
            väldigt viktigt steg för att öka likvärdigheten, men det systematiska
            kvalitetsarbetet på skolorna för att säkerställa en likvärdig
            betygsättning måste naturligtvis förbättras redan nu. Skolverket
            skulle behöva ta fram en modell för hur betygen ska korreleras
            med resultaten vid de nationella proven för att motverka betygsinflation
            och säkerställa en mer rättvis antagning till den hög ­ re utbildningen.
          </note>
          <note>
            Fru talman! Alla elever och studenter söker sig ju inte vidare
            till högre utbildning. Vissa söker i stället arbete, och så ska
            det förstås vara.
          </note>
          <note>
            Hårt arbete i skolan ökar chanserna till arbete efter skolan.
            Något annat som ökar chanserna till ett första jobb efter studenten
            är att man har gjort rätt studieval. Sverige står exempelvis inför
            en enorm kompetensbrist inom industri och hantverk. Utifrån arbetsmarknadens
            behov är det i dag helt enkelt för få som väljer ett yrkesinriktat
            program i gymnasiet, yrkeshögskola eller en lärlingsutbildning.
          </note>
          <note>
            Vi menar att uppdraget till studie- och yrkesvägledningen därför
            bör vara att fortsätta att utgå från elevens intresse och begåvning
            men att i större utsträckning beakta arbetsmarknadens behov. Det
            ska helt enkelt vara väldigt tydligt för eleverna var det finns
            goda möjligheter att få jobb.
          </note>
          <note>
            Avslutningsvis, fru talman, vill jag önska alla studenter som
            nu ger sig ut på jakt efter ett jobb eller som ska fortsätta att
            studera i höst en riktigt fin sommar och ett stort lycka till.
            Trevlig sommar vill jag också passa på att härifrån talarstolen
            önska fru talmannen och alla kollegor i utbildningsutskottet.
          </note>
          <note>
            Anf. 91 ROGER HADDAD (L):
          </note>
          <note>
            Fru talman! Det går inte att inleda ett anförande om gymnasieskolan
            utan att beröra det senaste året och den pandemi som vi fortfarande
            är inne i. Det vore oansvarigt av oss eftersom gymnasieeleverna
            är de som har drabbats mest negativt av pandemin. Institutet för
            arbets marknads- och utbildningspolitisk utvärdering kom för ett
            par månader sedan med en utvärdering med a ntaganden om distansundervisningens
            konsekvenser . Man pekade på brister, på risker för stora kunskapsluckor
            och på att viktiga moment riskeras när gymnasieutbildningen bedrivs
            på distans.
          </note>
          <note>
            Det finns självklart positiva inslag, till exempel att man har
            nått nya målgrupper, att hemmasittare har ökat sin närvaro och
            att närvaron generellt har blivit bättre. Men om vi tittar på
            kunskapsuppföljningen ser vi oroande tecken, vilket också bekräftades
            för några veckor sedan i Skolverkets antaganden. Jag använder
            ordet antaganden, fru talman, för ingen vet exakt hur omfattningen
            av kunskapstappet ser ut.
          </note>
          <note>
            Därför ägnade Liberalerna mycket tid och energi under hela hösten
            och i början av det här året åt att kräva en nationell kartläggning
            av kunskapstappet. Regeringen accepterade till slut detta och
            gav för ett par månader sedan Skolverket i uppdrag att lämna en
            lägesbild över kunskapstappet i Sverige och att presentera en
            modell för hur vi ska kunna ta reda på den här viktiga uppgiften.
          </note>
          <note>
            Detta är viktigt i sig för att kunna bedöma konsekvenserna av
            utbildningspolitiken och för att kunna bedöma vilka åtgärder som
            behöver sättas in i grundskolan, i gymnasieskolan och efter gymnasieskolan.
            Det kommer att vara en hel del ungdomar som går ut direkt i arbetslöshet
            och utanförskap. Det räcker inte att man skriver in dem hos Arbetsförmedlingen
            eller i ineffektiva arbetsmarknadspolitiska program, utan de kanske
            behöver gå lite i lovskola för gymnasieelever. Jag hoppas att
            de går in i vuxenutbildning – yrkesinriktad vuxenutbildning –
            så att de kan ta kliv vidare i livet.
          </note>
          <note>
            Alla möjligheter ska vara öppna, och samhället ska vara berett
            att satsa resurser på de ungdomar som har drabbats särskilt hårt
            av pandemins effekter.
          </note>
          <note>
            När det gäller gymnasieskolan generellt har jag insett, efter
            att ha följt dessa frågor i riskdagen under snart tio år, att
            Liberalerna verkligen har fått igenom ett antal viktiga reformer,
            som lärlingsutbildning, branschlärlingar och mer fokus på yrkesprogram.
          </note>
          <note>
            På Svenskt Näringslivs seminarium om yrkesprogram i morse nämndes
            glädjande att det är fler i dag än för tio år sedan som slutför
            en yrkesutbildning och tar en yrkesexamen. Det är tack vare att
            vi höjde antag ­ ningskraven och lade om gymnasiepolitiken så
            att vi fick en tydligare inriktning mot studieförberedande respektive
            yrkesinriktade program.
          </note>
          <note>
            För några veckor sedan kom Skolverket med en utvärderingsrapport
            om lärlingsutbildningarna. Det är 13 procent av eleverna på yrkesprogram
            som går lärlingsutbildning, och det är ett mycket positivt inslag.
            En utvecklingsmöjlighet för att det ska bli ännu bättre är att
            man redan första året på gymnasiet kan välja lärlingsspåret. Då
            ökar genomströmningen, och fler slutför lärlingsutbildningen,
            vilket betyder att fler kan etablera sig snabbare på arbetsmarknaden.
          </note>
          <note>
            Detta bekräftades även när vi träffade branschen i morse. Länder
            som har välutvecklade lärlingsutbildningar har mycket bättre genomströmning,
            snabbare etablering på arbetsmarknaden och självklart också lägre
            ungdomsarbetslöshet jämfört med till exempel Sverige.
          </note>
          <note>
            Under många år har yrkesprogrammen attraherat runt 40 procent
            av de sökande. En viktig förklaring är att vi har höjt kraven
            för att komma in på yrkesprogrammen. Det har nämnts att cirka
            15 procent kommer till gymnasiet utan behörighet. Här har vi en
            elevkategori som snabbt skulle kunna ta sig in på yrkesprogram,
            få med sig en viktig utbildning och gå vidare ut i arbetslivet.
          </note>
          <note>
            Hur många som är förstahandssökande till de olika yrkesinriktade
            programmen skiljer sig åt. På el- och energiprogrammet är det
            86 procent medan det på vård- och omsorgsprogrammet är 60 procent.
          </note>
          <note>
            Fru talman! Det finns alltså en oerhörd potential på vård- och
            omsorgsprogrammet. Om vi bara får fler behöriga förstahandssökande
            från grundskolan eller efter en kort tid på introduktionsprogrammet
            skulle vi kunna öka det totala deltagandet i yrkesprogrammen.
          </note>
          <note>
            Fru talman! Låt mig avslutningsvis nämna reservation 5, som jag
            yrkar bifall till. Liberalerna har i detta betänkande särskilt
            lyft upp studie- och yrkesvägledningen. Avhopp har nämnts lite
            allmänt, men det handlar inte bara om avhopp i slutet av gymnasiet
            eller att 30 procent av yrkeseleverna lämnar gymnasiet utan fullständig
            utbildning och examen. Vi har också 10 000 elever som årligen
            avbryter sina gymnasiestudier, vilket är en stor katastrof både
            för dem själva och för samhället.
          </note>
          <note>
            Vi menar att det behöver regleras bättre vilken typ av studie-
            och yrkes ­ vägledning man får och vilken kvalitet det ska vara
            på den. Det ska ställas krav på kompetensutveckling och att ungdomar
            i slutet av grundskolan ska ha rätt att träffa en utbildad och
            kunnig studie- och yrkesvägledare och få korrekt information.
            Så kan vi motverka felval.
          </note>
          <note>
            Jag noterar att detta har utretts till leda. Den senaste utredningen
            om studie- och yrkesvägledning har legat minst ett par år på Regeringskansliet
            utan att det kommit några konkreta förslag till riksdagen. Jag
            uppmanar därför den socialdemokratiska regeringen att komma med
            förslag som skärper kraven, kvaliteten och stödet i studie- och
            yrkesvägledningen.
          </note>
          <note>
            Anf. 92 CAROLINE HELMERSSON OLSSON (S):
          </note>
          <note>
            Fru talman! Det betänkande vi nu debatterar är ett motionsbetänkande
            från allmänna motionstiden. Det finns många intressanta förslag
            i betänkandet, men på grund av gällande bestämmelser, pågående
            arbete samt aviserade och vidtagna åtgärder yrkar jag bifall till
            utskottets förslag och avslag på samtliga motioner.
          </note>
          <note>
            Fru talman! En gymnasieexamen är mer eller mindre en förutsättning
            för att komma in på arbetsmarknaden. Grundskolan är givetvis jätteviktig
            för att fler ska komma in på ett nationellt gymnasieprogram, men
            fler måste också ta examen.
          </note>
          <note>
            Fler måste också ta sig vidare till studier eller jobb från introduktionsprogrammen.
            Vi har ju stärkt och utvecklat introduktionsprogrammen med mer
            undervisningstid och resurser, men mer behöver göras.
          </note>
          <note>
            Yrkesintroduktionen ger bäst resultat, och vi har också infört
            yrkespaket, vilket innebär att man kan läsa delar av en yrkesutbildning
            under introduktionsprogrammet. Man kan till exempel läsa till
            vårdbiträde och faktiskt få jobb direkt efter introduktionsprogrammet.
            Därefter kan man läsa vidare på yrkesvux för att bli undersköterska.
            Det finns yrkespaket kopplat till alla yrkesprogram, och detta
            måste utvecklas.
          </note>
          <note>
            Fler måste klara gymnasiet. Därför har vi tillsatt en utredning.
            Utredaren ska föreslå åtgärder för att unga ska nå sina mål men
            också utreda möjligheten till enklare övergång mellan gymnasiet
            och yrkesvux eller komvux. Utredningen ska även ge andra viktiga
            underlag så att vi kan uppnå den flexibilitet som bland annat
            efterfrågats här i dag. Nej, jag tror inte heller att one size
            fits all, och därför måste vi göra systemet mer flexibelt och
            individuellt.
          </note>
          <note>
            Fru talman! Som nyss nämndes ser vi ett underskott på personer
            med gymnasial yrkesutbildning. Det gäller inom både offentlig
            och privat sektor. Tillgång till rätt kompetens är en förutsättning
            för att kunna garantera välfärden, jobben och tillväxten i hela
            landet.
          </note>
          <note>
            Skolverkets uppföljning av gymnasieskolan visar att andelen sökande
            till yrkesprogram har sjunkit de senaste tio åren och nu är nere
            på drygt 30 procent. Det är en växande utmaning som riskerar att
            öka kompetensbristen i framtiden. Yrkesprogrammen måste därför
            uppvärderas, och bransch ­ erna behöver få ett större inflytande
            för ökad kvalitet.
          </note>
          <note>
            Studie- och yrkesvägledningens avgörande roll har också nämnts,
            och den behöver stärkas och utvecklas. I utredningen om dimensionering
            och planering föreslås att gymnasieutbildningen ska dimensioneras
            och planeras utifrån elevernas intresse och behov, som i dag,
            men också utifrån arbetsmarknadens behov. Underlag ska tas fram.
            Jag tror att studie- och yrkesvägledarna i och med detta får mycket
            lättare att lotsa våra ungdomar rätt.
          </note>
          <note>
            Men vi får inte glömma den viktiga vägledningen vid familjens
            köksbord. Föräldrars attityd, kunskap och inställning spelar stor
            roll. Tänk om föräldern till Adam, 15 år, som inte visste vad
            han vill bli hade sagt: Gå ett yrkesprogram, vet jag! Du är garanterad
            jobb efter examen, och du får en grundläggande högskolebehörighet
            om du vill. Dörrarna kommer att vara öppna, och du kan fortfarande
            bli vad du vill.
          </note>
          <note>
            Problemet är att det där inte riktigt stämmer i dag. Det är precis
            tvärt ­ om. Högskolebehörigheten kan man i och för sig pussla
            in i sin utbildning, men den ingår inte automatiskt. Därför borde
            det förslag som föll i kammaren i slutet av den förra mandatperioden
            prövas igen. Då skulle det vara mycket enklare för alla föräldrar
            där ute att rekommendera ett yrkesprogram som en säker investering
            för framtiden för våra unga.
          </note>
          <note>
            Jag är stolt över de goda möjligheter som finns i Sverige med
            komvux, folkhögskola, yrkeshögskola och generösa studiemedel.
            Det gör det möjligt att läsa högre utbildning också senare i livet.
            Dessutom införs nu ett offentligt studiestöd för omställning för
            yrkesverksamma, som kommer skapa ytterligare möjligheter att växla
            och växa senare i livet.
          </note>
          <note>
            Men återigen: Gör det lätt för alla föräldrar där ute att rekommendera
            yrkesprogrammen som en riktigt bra grund att stå på i det livslånga
            lärandet!
          </note>
          <note>
            Fru talman! När sommaren nu är här har vi kunnat glädjas tillsammans
            med alla glada och stolta unga som gått ut gymnasiet, även om
            firandet inte blev riktigt som man hade hoppats på i år heller.
          </note>
          <note>
            Pandemin har inneburit en tuff tid med distansundervisning. Jag
            tänker särskilt på elever med större behov av stöd eller som behöver
            vägledning i praktiska moment. Här tycker jag att vi som samhälle
            ska vara tacksam ­ ma för våra elevers och lärares insatser och
            uppoffringar. De har slitit hårt, och lärare och rektorer går
            snart på välförtjänt sommarledighet.
          </note>
          <note>
            Vi måste ge eleverna möjlighet att ta igen förlorade kunskaper
            och mo ­ ment. Det håller jag verkligen med om. Här är regeringens
            utökade och förlängda möjlighet till lovskola efter gymnasiet
            en viktig del. För de elev ­ er som börjar ettan, tvåan eller
            trean till hösten kom ett välkommet besked i går från regeringen
            och Folkhälsomyndigheten. Skolorna kan nu rusta för närundervisning
            som grundregel i höst. Pandemin är dock inte över, så utifrån
            smittspridningen måste vi hela tiden ha fokus på regelverket.
          </note>
          <note>
            Vi har lärt oss att för vissa elever fungerar distansundervisning
            faktiskt bättre. Vi måste fundera över vad det beror på. Men närundervisning
            är det allra bästa för de flesta elever. Då kan lärare och elever
            interagera och dra nytta av alla de praktiska, pedagogiska och
            sociala fördelar som en sådan undervisningssituation innebär.
          </note>
          <note>
            Här vill jag slutligen påminna om syftet med gymnasieskolan.
            I 15 kap. 2 § skollagen står: ”Gymnasieskolan ska ge en god grund
            för yrkesverksamhet och fortsatta studier samt för personlig utveckling
            och ett aktivt deltagande i samhällslivet. Utbildningen ska utformas
            så att den främjar social gemenskap och utvecklar elevernas förmåga
            att självständigt och tillsammans med andra tillägna sig, fördjupa
            och tillämpa kunskaper.”
          </note>
          <note>
            Det är syftet.
          </note>
          <note>
            (Applåder)
          </note>
          <note>
            I detta anförande instämde Roza Güclü Hedin (S) och Annika Hirvonen
            (MP).
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 15 juni
          </note>
          <note>
            TU12 Förarbevis för vattenskoter
          </note>
          <note>
            Punkt 1 (Regeringens lagförslag)
          </note>
          <note>
            Kammaren biföll utskottets förslag.
          </note>
          <note>
            Punkt 2 ( Lagens omfattning )
          </note>
          <note>
            1. utskottet
          </note>
          <note>
            2. res. 2 ( S, MP )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 3 ( Utbildningsverksamhet )
          </note>
          <note>
            1. utskottet
          </note>
          <note>
            2. res. 3 ( S, MP )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 4 ( Utfärdare av förarbevis )
          </note>
          <note>
            1. utskottet
          </note>
          <note>
            2. res. 4 ( S, MP )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 5 (Övriga frågor)
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            3. res. 7 (SD)
          </note>
          <note>
            4. res. 8 (V)
          </note>
          <note>
            5. res. 9 (KD)
          </note>
          <note>
            Förberedande votering 1:
          </note>
          <note>
            5 för res. 8
          </note>
          <note>
            3 för res. 9
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 8.
          </note>
          <note>
            Förberedande votering 2:
          </note>
          <note>
            10 för res. 7
          </note>
          <note>
            5 för res. 8
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 7.
          </note>
          <note>
            Förberedande votering 3:
          </note>
          <note>
            11 för res. 6
          </note>
          <note>
            10 för res. 7
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 6
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 6: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            TU15 Järnvägsfrågor
          </note>
          <note>
            Punkt 1 (Drift och underhåll av järnvägar)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            3. res. 2 (SD)
          </note>
          <note>
            4. res. 3 (C, L)
          </note>
          <note>
            Förberedande votering 1:
          </note>
          <note>
            10 för res. 2
          </note>
          <note>
            8 för res. 3
          </note>
          <note>
            38 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            14 för res. 1
          </note>
          <note>
            10 för res. 2
          </note>
          <note>
            32 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            14 för res. 1
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 1: 11 M, 3 KD
          </note>
          <note>
            Avstod: 10 SD, 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU17 En strategi för hållbar och smart mobilitet
          </note>
          <note>
            Kammaren biföll utskottets förslag.
          </note>
          <note>
            TU18 Förlängd giltighetstid för yrkeskompetensbevis
          </note>
          <note>
            Kammaren biföll utskottets förslag.
          </note>
          <note>
            NU17 Regelförenkling för företag
          </note>
          <note>
            Punkt 8 (Övriga övergripande frågor om regelförenkling för företag)
          </note>
          <note>
            1. utskottet
          </note>
          <note>
            2. res. 11 (KD)
          </note>
          <note>
            Votering:
          </note>
          <note>
            26 för utskottet
          </note>
          <note>
            3 för res. 11
          </note>
          <note>
            27 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 2 L, 3 MP, 1 -
          </note>
          <note>
            För res. 11: 3 KD
          </note>
          <note>
            Avstod: 11 M, 10 SD, 5 C, 1 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 13 (Implementeringsråd)
          </note>
          <note>
            1. utskottet
          </note>
          <note>
            2. res. 19 (M, SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            21 för res. 19
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 19: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 16 (En regel in, en regel ut)
          </note>
          <note>
            1. utskottet
          </note>
          <note>
            2. res. 24 (SD, KD, L)
          </note>
          <note>
            Votering:
          </note>
          <note>
            40 för utskottet
          </note>
          <note>
            16 för res. 24
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP, 1 -
          </note>
          <note>
            För res. 24: 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 18 (Regelrådet och konsekvensutredningar)
          </note>
          <note>
            1. utskottet
          </note>
          <note>
            2. res. 27 (SD)
          </note>
          <note>
            3. res. 28 (C)
          </note>
          <note>
            Förberedande votering:
          </note>
          <note>
            11 för res. 27
          </note>
          <note>
            5 för res. 28
          </note>
          <note>
            40 avstod
          </note>
          <note>
            293 frånvarande
          </note>
          <note>
            Kammaren biträdde res. 27.
          </note>
          <note>
            Mikael Dahlqvist (S) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            10 för res. 27
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 27: 10 SD
          </note>
          <note>
            Avstod: 11 M, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU26 Riksrevisionens rapport om effektutvärderingar av näringspolitiken
          </note>
          <note>
            Punkt 1 (Regeringens skrivelse)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 1: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Företagsstödens utformning och utvärdering)
          </note>
          <note>
            1. utskottet
          </note>
          <note>
            2. res. 2 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 2: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Vissa övriga frågor om det statliga stödet till innovation
            och företagande)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 3: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            NU29 Anpassningar till EU:s marknadskontrollförordning
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            Punkt 1 (Riktlinjer för den ekonomiska politiken och budgetpolitiken)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (V)
          </note>
          <note>
            5. res. 4 (KD)
          </note>
          <note>
            Förberedande votering 1:
          </note>
          <note>
            5 för res. 3
          </note>
          <note>
            3 för res. 4
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            10 för res. 2
          </note>
          <note>
            5 för res. 3
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 1
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            FiU21 Vårändringsbudget för 2021 samt extra ändringsbudget –
            förstärkt nedsättning av arbetsgivaravgifterna för 19 – 23-åringar
            under juni – augusti 2021
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            27 för utskottet
          </note>
          <note>
            10 för res.
          </note>
          <note>
            19 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res.: 10 SD
          </note>
          <note>
            Avstod: 11 M, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            FiU24 Utvärdering av penningpolitiken för perioden 2018 – 2020
          </note>
          <note>
            Kammaren biföll utskottets förslag.
          </note>
          <note>
            FiU30 Årsredovisning för staten 2020
          </note>
          <note>
            Kammaren biföll utskottets förslag.
          </note>
          <note>
            JuU41 Åtgärder för att förbättra polisens effektivitet
          </note>
          <note>
            Punkt 1 (Användning av hemliga tvångsmedel i preventivt syfte)
          </note>
          <note>
            1. utskottet
          </note>
          <note>
            2. res. 1 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            29 för res. 1
          </note>
          <note>
            293 frånvarande
          </note>
          <note>
            Kammaren biföll res. 1.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 1: 16 S, 5 C, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Gymnasieskolan (forts. UbU13)
          </note>
          <note>
            Anf. 93 ANNIKA HIRVONEN (MP):
          </note>
          <note>
            Fru talman! Jag vill inleda mitt anförande om gymnasieskolan
            med att rikta ett varmt grattis till studenten till alla er som
            har kämpat under ett och ett halvt år med blandad distansundervisning
            och fysisk undervisning och som under en pandemi lyckats ta studenten.
          </note>
          <note>
            Den dag då jag tog studenten tror jag kommer att vara ett av
            de minnen jag bär med mig hela livet. Det handlar om stoltheten
            över att ha klarat av den utbildning som faktiskt är inträdesbiljetten
            till arbetsmarknaden och glädjen att fira tillsammans med mina
            klasskompisar.
          </note>
          <note>
            Fru talman! Vi vet att alltför många unga inte får med sig den
            upplevelsen. Redan i grundskolan slås nästan var sjätte elev ut.
            Vi har en ojämlik grundskola. Vilka föräldrar du har avgör dina
            chanser att ens komma in på gymnasiet. Så kan vi inte ha det!
          </note>
          <note>
            Att få en gymnasieutbildning och en examen är den viktigaste
            faktorn för att få ett arbete och inte vara arbetslös under resten
            av yrkeslivet. Att klara skolan är en av de viktigaste faktorerna
            för att inte drabbas av ohälsa och inte dras in i kriminalitet.
            Att klara skolan är helt enkelt en av de viktigaste faktorerna
            för ett bra liv, och det är vårt ansvar som skolpolitiker att
            ge alla barn och unga den chansen.
          </note>
          <note>
            Det finns saker vi måste göra redan i grundskolan och till och
            med i förskolan för att se till att alla ungdomar får fira studenten.
          </note>
          <note>
            Fru talman! Vad behöver vi då göra i gymnasieskolan? Det är detta
            som dagens betänkande från utbildningsutskottet handlar om. Som
            talarna före mig har berättat finns det väldigt många viktiga
            frågor som man nu håller på att arbeta med på Utbildningsdepartementet.
          </note>
          <note>
            I januariavtalet har vi till exempel frågor som rör hur alla
            barn, även de med särskild begåvning, ska nå så långt de bara
            kan, med spetsutbildningar och möjlighet att på gymnasiet läsa
            kurser på högskolenivå i de ämnen där man kan gå fortare fram.
          </note>
          <note>
            Fru talman! Det kan låta som någo t slags lyx att vissa ska få
            gå fortare fram, men faktum är att det är minst lika viktigt som
            att vi ger stöd åt dem som har det tufft och hamnar efter. Alla
            barn har rätt att utvecklas enligt sin fulla potential.
          </note>
          <note>
            En av de viktigaste frågor vi jobbar med på gymnasieskolans område
            har sin utgångspunkt i en utredning om planering och dimensionering.
            Det låter väldigt torrt, men låt mig berätta för er hur jag inledde
            min dag i dag. Jag inledde den med att träffa företrädare för
            svensk industri – de som står för mycket av välståndet i vårt
            land.
          </note>
          <note>
            De sa: Detta är bland det viktigaste ni kan göra för vår framtid,
            för att vi ska kunna växa och anställa. Vi har brist på folk som
            kan det som man behöver kunna i våra branscher och i den framtid
            som ska byggas när vi ställer om. En hållbar omställning förutsätter
            också att vi ställer om kompetensen i vår arbetskraft, och då
            måste vi jobba med gymnasieskolan.
          </note>
          <note>
            I dag är det för få som blir utexaminerade från yrkesprogrammen
            i gymnasiet jämfört med hur många som behövs på arbetsmarknaden.
            Hur kommer det sig? Vi vet att det var ett stort tapp i sökandet
            till gymnasieskolans yrkesprogram i samband med att man tog bort
            grundläggande högskolebehörighet från yrkesprogrammen.
          </note>
          <note>
            Jag tror att det är precis som Caroline Helmersson Olsson sa
            tidigare: De viktigaste studievägledningssamtalen i Sverige i
            dag sker vid köksborden. Föräldrarna påverkar i stor utsträckning
            vilken utbildning barnen väljer. Och många säger: Stäng inte dörren
            ännu. Du är 15 år. Håll dörren till högre utbildning öppen!
          </note>
          <note>
            Det är ganska klokt, måste man säga, för vi vet att i dag måste
            människor skola om sig under ett arbetsliv. Att då ha den grundläggande
            behörigheten ger denna chans. Utan grundläggande högskolebehörighet
            kan inte en barnskötare läsa vidare till förskollärare. Utan grundläggande
            högskolebehörighet kan inte en undersköterska bli sjuksköterska
            eller barnmorska så småningom.
          </note>
          <note>
            Vi vet att det är tufft att gå tillbaka och sätta sig i skolbänken
            när man är mitt i livet, har lån på bostaden och flera barn att
            försörja. Att då veta att det inte bara är ett eller ett par år
            på högskolan som man ska plugga utan att man dessutom först ska
            till komvux och läsa de grundkurser som man inte fick på gymnasiet
            gör beslutet ännu svårare. Det gör omställning ­ en svårare.
          </note>
          <note>
            Som sagt: För få väljer yrkesprogrammen. Arbetsmarknaden skriker
            efter den kompetensen, och samtidigt har vi många ungdomar som
            går arbetslösa. Vi måste se till att få en bättre matchning mellan
            behoven i samhället och utbudet i gymnasieskolan. Och vi måste
            se till att yrkesprogrammen blir mer attraktiva.
          </note>
          <note>
            Detta är strukturella förändringar som behöver göras. De kommer
            inte att toppa nyhetsrubrikerna, men de är bland de viktigaste
            för våra ungdomars framtid, för svensk industris framtid och för
            vår välfärdsstat.
          </note>
          <note>
            Fru talman! Jag vill också passa på att tacka utbildningsutskottet
            för ett otroligt fint år tillsammans under den här pandemin. Vi
            har också haft en övning i distansundervisning, och jag tror att
            vi alla som har jobbat med skolpolitik under pandemin har insett
            att skolan är en plats som så många längtar tillbaka till. Jag
            hoppas att vi ser en normal höst där varje unge, varje ungdom
            och varje vuxen som utbildar sig får göra det på plats.
          </note>
          <note>
            Med detta yrkar jag bifall till utskottets förslag.
          </note>
          <note>
            (Applåder)
          </note>
          <note>
            Anf. 94 DANIEL RIAZAT (V):
          </note>
          <note>
            Fru talman! Jag var lite osäker på om jag kunde vara med i debatten
            i dag eller inte, vilket gjorde att jag fick anmäla mig sent.
          </note>
          <note>
            Fru talman! Gymnasieskolan är en frivillig skolform, men samtidigt
            är en gymnasieexamen den absolut viktigaste nyckeln till arbetsmarknaden
            och ett vuxenliv med egen försörjning och god hälsa. Därför behöver
            gymnasieskolans uppdrag och arbetssätt tydligt utgå från målsättningen
            att alla ska genomföra en gymnasieutbildning eller motsvarande
            inom andra skolformer.
          </note>
          <note>
            Betydligt större insatser behöver göras för att alla unga ska
            få påbörja och slutföra en gymnasieutbildning, bland annat genom
            en förstärkning av det specialpedagogiska arbetet inom skolformen
            och en större flexibilitet i utbildningens organisering men också
            genom ett ständigt utvecklings ­ arbete i nära samarbete med universitet,
            högskolor och forskningsinstitut.
          </note>
          <note>
            Vänsterpartiet vill även se en tätare samverkan mellan gymnasieskolan
            och arbetsmarknadens parter. Vi menar att både yrkesprogram och
            studieförberedande program ska ge grundläggande behörighet till
            högskolestudier. Att välja yrkesprogram vid 16 års ålder ska inte
            innebära att det val som man har gjort leder till att man senare
            kommer att behöva lägga många år på att komplettera, utan det
            ska ge förutsättningar att antingen gå direkt in i arbete efter
            studierna eller att studera vidare inom yrkesområdet – eller inom
            helt andra områden.
          </note>
          <note>
            Gymnasieskolan har precis som grundskolan också ett uppdrag att
            utbilda medvetna medborgare. Därför behöver fokus på bildning
            och demokrati förstärkas.
          </note>
          <note>
            Jag vill yrka bifall till reservation 8 från Vänsterpartiet som
            handlar om att tillgången till de estetiska ämnena bör återinföras.
            Vi anser att estetiska ämnen ska vara obligatoriska på samtliga
            gymnasieprogram.
          </note>
          <note>
            Fru talman! De två sista minuterna skulle jag vilja ägna åt att
            adressera ett stort problem som främst har drabbat gymnasieskolan
            men även andra skolformer, och det är kommersialiseringen och
            omvandlingen av svensk skola till en marknad.
          </note>
          <note>
            Det finns inget annat land där aktiebolag och riskkapitalbolag
            kan göra vinst på att bedriva utbildningsverksamheter med offentliga
            medel. Vänsterpartiet anser att hela utbildningsväsendet ska vara
            fritt från marknadslogik, utan undantag, och att gymnasieskolan
            inte ska vara en marknadsskola. Marknadsanpassningen är en av
            anledningarna till att skolan blir allt mindre likvärdig och jämlik.
          </note>
          <note>
            Fru talman! Vi har alltså världens mest extrema friskolesystem.
            Det synliggjordes inte minst i samband med Skolinspektionens försök
            att få kontakt med ägarna till ett av Sveriges största skolföretag,
            Internationella engelska skolan. Jag citerar från Aftonbladet:
            ”Efter åtta månaders jakt har Skolinspektionen ännu inte fått
            svar på vem som äger skolan som 28 000 svenska barn går till varje
            dag. Hittills har man kunnat lokalisera en mexi ­ kansk naturgashöjdare,
            en brittisk fondförvaltare och en direktör i Luxem ­ burg som
            gjort pengar på tyska biltvättar.” Dessa människor äger skolor
            som de svenska barnen går till varje dag.
          </note>
          <note>
            Grundarna Barbara Engström och maken Hans Bergström, tidigare
            chefredaktör på Dagens Nyheter, äger fortfarande en stor del av
            bolaget. De menar att de inte känner till vilka de här ägarna
            är, och inte heller ordföranden för föreningen känner till det.
          </note>
          <note>
            Skolmarknaden är en katastrof, och konsekvenserna av den ser
            vi varje dag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 15 Stiftelsen Riksbankens Jubileumsfonds verksamhet och årsredovisning
            2020
          </note>
          <note>
            Utbildningsutskottets betänkande 2020/21:UbU20
          </note>
          <note>
            Stiftelsen Riksbankens Jubileumsfonds verksamhet och årsredovisning
            2020 (redog. 2020/21:RJ1 och redog. 2020/21:RR3)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 17 juni.)
          </note>
          <note>
            § 16 Riksrevisionens rapport om styrning av ämneslärarutbildningen
            vid Högskolan i Gävle, Linnéuniversitetet och Stockholms universitet
          </note>
          <note>
            Utbildningsutskottets betänkande 2020/21:UbU21
          </note>
          <note>
            Riksrevisionens rapport om styrning av ämneslärarutbildningen
            vid Högskolan i Gävle, Linnéuniversitetet och Stockholms universitet
            (skr. 2020/21:61)
          </note>
          <note>
            föredrogs.
          </note>
          <note>
            Anf. 95 MARIE-LOUISE HÄNEL SANDSTRÖM (M):
          </note>
          <note>
            Fru talman! Moderaterna välkomnar Riksrevisionens rapport om
            styrningen av ämneslärarutbildningen vid Högskolan i Gävle, Linnéuniversitetet
            och Stockholms universitet.
          </note>
          <note>
            Anledningen till granskningen är att det har funnits mycket kritik
            mot hur ämneslärarutbildningen har fungerat i Sverige. Man har
            under både 2019 och 2020 funnit stora brister i framför allt den
            vetenskapliga kvaliteten, så vi välkomnar verkligen att Riksrevisionen
            gjorde den här granskningen.
          </note>
          <note>
            I rapporten säger man att styrningen mellan de tre granskade
            lärosätena fungerar olika, vilket förstås var väldigt väntat.
            Lärosätena har fått olika rekommendationer, men ingen rekommendation
            har gått till regeringen. Därmed har regeringen bestämt att frågan
            är löst och har lagt den till handlingarna.
          </note>
          <note>
            Man påpekar från regeringens sida att det har gjorts stora satsningar
            för att förbättra lärarutbildningen och bygga ut den och även
            den kompletterande pedagogiska utbildningen, som förkortas KPU.
          </note>
          <note>
            Vi moderater litar på att de aktuella lärosätena själva kan göra
            utbildning av bra kvalitet och vet hur utbildningen ska styras,
            men det finns ändå saker som måste åtgärdas lite snabbare.
          </note>
          <note>
            Riksrevisionen har några ganska allvarliga rekommendationer som
            man riktar till lärosätena för att höja kvaliteten inom ämneslärarutbildningen
            och KPU. Man säger att lärosätena måste förtydliga ansvarsfördelningen,
            att de måste förbättra samordningen och att de i större utsträckning
            också måste lyssna på vad studenterna har för erfarenheter och
            utbildningar. Det är framför allt i Gävle och Stockholm som man
            ser de här bekymren. Studenterna måste ha lite mer inflytande.
          </note>
          <note>
            Fru talman! Vi anser att ärendet är för viktigt och att de problem
            som Riksrevisionen påpekar är för stora för att inte vidta några
            omedelbara åtgärder. Därför har vi skrivit en följdmotion med
            fyra yrkanden.
          </note>
          <note>
            Vad är det då vi vill från Moderaternas sida för att få en snabbare
            förändring?
          </note>
          <note>
            Jo, vi vill omedelbart höja kvaliteten och attraktiviteten på
            alla ämneslärarutbildningar och på KPU. Vi vill se över de stelbenta
            regelverken som begränsar möjligheterna för ämnes- och yrkeskunniga
            och forskare att gå på KPU. Vi vill se en gemensam grund för vilka
            krav som ska ställas för respektive inriktning inom KPU, vilken
            skulle kunna tas fram tillsammans med Skolverket. Som det är i
            dag skiljer sig kraven för att kunna gå på KPU väldigt mycket
            mellan lärosätena, så det är oerhört viktigt att det blir gjort.
          </note>
          <note>
            Vi vill också se en mer generös antagning till KPU. Nu kan det
            hänga på något enstaka poäng. Vi vill att man ska titta mer på
            reell kompetens. De som ska kunna antas är alltså de som har en
            ämnesutbildning, en forskarutbildning eller en reell yrkeskompetens.
          </note>
          <note>
            Vi vill också att man ska förkorta KPU från nuvarande ett och
            ett halvt år till ett år. Ett och ett halvt år är ganska lång
            tid för att få en komplettering. Vi anser att man mycket väl ska
            kunna klara utbildningen på ett år. Det finns förslag om att kunna
            gå utbildningen under sommaren. Det är också många som arbetar
            med till exempel Teach for Sweden, som integrerar teori och praktik.
            Vi vill absolut att utbildningen ska förkortas. Det gör att fler
            kan söka sig till utbildningen den här vägen.
          </note>
          <note>
            Det är ganska höga krav för att få starta en KPU-utbildning,
            och det tycker vi givetvis att det ska vara. Men ibland finns
            det onödiga hinder som vi vill att man ska ta bort. Vi har påpekat
            det för regeringen flera gånger. Det har inte hänt någonting ännu,
            men vi hoppas förstås att det kommer att hända.
          </note>
          <note>
            Varför säger då majoriteten nej till våra yrkanden. Vi tycker
            ju förstås att det är ganska kloka yrkanden, eftersom vi har lagt
            dem. Det är också något som brådskar. Det vanligaste svaret från
            regeringen är att det finns en utredning som vi väntar på. Men
            vi känner att vi inte kan vänta, för det här är viktigt.
          </note>
          <note>
            Vi ser att det nu är stor brist på lärare. Många lärare gör ett
            alldeles utmärkt arbete varje dag. Men de saknar kollegor, de
            saknar många kollegor, främst inom de naturvetenskapliga ämnena,
            och då kan vi inte vänta. Vi måste vara mer flexibla för att få
            till utbildade lärare och även förskollärare. Vi måste se många
            fler möjligheter. Vi måste se att det finns en reell kompetens
            runt omkring oss som skulle kunna användas, framför allt inom
            de naturvetenskapliga områdena. Det är många som faktiskt lockas
            av läraryrket men som ser för mycket krångligheter på vägen.
          </note>
          <note>
            De blivande lärarna har rätt till en bra ämneslärarutbildning,
            och eleverna har rätt till välutbildade lärare. Därför yrkar jag
            bifall till Moderaternas reservation.
          </note>
          <note>
            Anf. 96 GUNILLA SVANTORP (S):
          </note>
          <note>
            Fru talman! Det är en viktig granskning som Riksrevisionen har
            gjort av styrningen av ämneslärarutbildningen vid tre olika lärosäten.
          </note>
          <note>
            Precis som föregående talare sa ges det inga rekommendationer
            annat än till lärosätena, och rekommendationerna till lärosätena
            är också olika. Det är alltså inte samma rekommendation som ges
            till alla tre, eftersom de ser helt olika ut.
          </note>
          <note>
            Jag vill passa på att räkna upp lite grann av det som regeringen
            har gjort.
          </note>
          <note>
            Bland de viktigaste frågorna som vi ständigt jobbar med är lärarbristen
            och att lärare ska ha en bra arbetsmiljö, som ju är första steget,
            men också att de vill stanna kvar i yrket och att det blir fler
            som vill jobba i skolan. Detta är ju det allra viktigaste.
          </note>
          <note>
            Några av de åtgärder man har vidtagit är att se till att det
            finns fler relevanta sommarkurser. Det finns ju fler högskoleutbildningar
            som genom KPU gör att man kan ställa om ifall man har en akademisk
            examen med sig. Det gäller särskilt KPU:n för forskarutbildade,
            där man också får en högre bidragsnivå på studiemedlet om man
            går just den.
          </note>
          <note>
            Det finns en förstärkt särskild vidareutbildning för lärare som
            möjliggör för obehöriga lärare att få legitimation. Det är oerhört
            viktigt och någonting som verkligen borde användas mer än vad
            som görs i dag.
          </note>
          <note>
            Regeringen har stärkt kvaliteten i utbildningen genom att höja
            ersättningsbeloppen för bland annat lärarutbildningarna så att
            fler studenter kan få fler lärarledda lektioner. Vi vet att de
            humanistiska delarna i utbildningen ibland har för få lärarledda
            lektioner, och det behöver vi rätta till.
          </note>
          <note>
            Man har höjt ersättningen för VFU och startat forskarskolor för
            lärarutbildare – jätteviktigt.
          </note>
          <note>
            Ledamoten som var före mig i talarstolen vet att vi har ett januariavtalssamarbete
            med en punkt 56, som handlar just om vidareutveckling av frågan
            om lärarutbildningspunkten.
          </note>
          <note>
            Jag tycker att det är bra delar som tas upp i Moderaternas motion,
            men allt det man efterfrågar pågår det redan arbete kring. Och
            så brukar det vara; man slår in öppna dörrar.
          </note>
          <note>
            Jag yrkar bifall till utskottets förslag i betänkandet och avslag
            på mo ­ tionen.
          </note>
          <note>
            Anf. 97 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Jag uppskattar att ledamoten Gunilla Svantorp tycker
            att vi har en del klokt i vår motion. Det tycker givetvis jag
            också, eftersom vi har skrivit den.
          </note>
          <note>
            Nu får vi svaret att ni redan jobbar på detta och att ni tänker
            göra så här. Men det känns som att det redan är fem i tolv och
            mer än så; det här är någonting som är oerhört brådskande. Det
            är därför vi har skrivit mo ­ tionen. Vi vill alltså påskynda
            det hela.
          </note>
          <note>
            Om man nu håller med oss, vilket ledamoten Gunilla Svantorp säger
            att hon gör, skulle jag önska att man kunde bifalla vår följdmotion.
          </note>
          <note>
            Anf. 98 GUNILLA SVANTORP (S) replik:
          </note>
          <note>
            Fru talman! Men ledamoten Hänel Sandström vet ju också hur det
            politiska arbetet går till både på den kommunala och på den regionala
            nivån och också här i riksdagen.
          </note>
          <note>
            När man säger som ledamoten sa, att man omedelbart vill höja
            kvaliteten, är vi nog många som vill det inom olika delar. Men
            vi vet ju att kvaliteten inom en utbildning handlar mycket om
            till exempel att man har disputerad personal som jobbar, och det
            är det stora bristämnet inom högre utbildning.
          </note>
          <note>
            Även om vi fattar beslut om att omedelbart höja kvaliteten kommer
            inte det att ske omedelbart. Men vi har ju alla de grejer som
            jag räknade upp . Vi har alltså vidtagit åtgärder för att se till
            att fler kan disputera och sedan jobba med just de utbildningar
            där det krävs disputerade för att vi ska ha god kvalitet.
          </note>
          <note>
            Ledamoten hade fler önskemål i motionen, bland annat KPU med
            förhöjd studietakt, alltså kortare KPU. Just detta ingår i den
            januariavtalspunkt som jag nämnde tidigare, nummer 56. Det är
            en av de delar som man tittar på, och förslaget är att man ska
            ha en femårig försöksperiod då man jobbar med det här.
          </note>
          <note>
            Jag tycker nog ändå att det mesta är på gång, och därför har
            vi sagt nej, så som man brukar göra. Arbete pågår, och då yrkar
            man avslag.
          </note>
          <note>
            Anf. 99 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Tack för svaret från ledamoten Svantorp! Det är just
            det här ”vi tittar på det” som vi nu fick till svar. Men vi känner
            att vi måste göra mer än att titta på det här.
          </note>
          <note>
            Självklart ska vi underlätta för forskningen och underlätta för
            att få fler disputerade. Det är någonting som också är eftersatt
            och som borde ha påskyndats mycket tidigare.
          </note>
          <note>
            Vi ser ändå att om man är positiv till vår motion skulle man
            kunna bifalla den och i stället säga att man helt enkelt intensifierar
            arbetet för att påskynda detta.
          </note>
          <note>
            Vi vet ju att det råder en jättestor brist på lärare, som tyvärr
            ökar. Det gör också att lärare slutar för att de har en svår arbetssituation.
            Det gäller att locka tillbaka lärarna igen, och då gäller det
            att det finns personal så att man vill vara kvar som lärare och
            att det blir en bra arbetsmiljö.
          </note>
          <note>
            Jag tycker fortfarande att vår motion hade kunnat göra att man
            skulle ha kunnat påskynda detta ytterligare, så jag hoppas att
            jag möjligen ska kunna få ledamoten Svantorp att ändra sig här.
          </note>
          <note>
            Anf. 100 GUNILLA SVANTORP (S) replik:
          </note>
          <note>
            Fru talman! Nej, jag kommer nog inte att ändra mig. Jag kommer
            fortfarande att yrka bifall till förslaget i betänkandet och avslag
            på motionen.
          </note>
          <note>
            Men jag tycker att det är jätteviktigt att vi diskuterar vilka
            åtgärder vi kan vidta för att se till att vi ökar kvaliteten.
            Det är också det som vi hela tiden gör.
          </note>
          <note>
            Vi måste dock komma ihåg att lärosätena är autonoma. Det är en
            sådan där viktig grundprincip som vi är sams om oavsett vilket
            parti vi tillhör. Jag tror att det är en viktig grundregel. Därför
            är sådana här riksrevisions ­ rapporter så viktiga; de visar att
            rekommendationerna kan se olika ut efter ­ som de tre lärosätena
            – högskolan och universiteten – ser så väldigt olika ut.
          </note>
          <note>
            Så nej, fru talman, jag yrkar fortfarande bifall till förslaget
            i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 17 Tidsfrister och kontaktpunkt för att främja tillförsel av
            förnybar energi
          </note>
          <note>
            Näringsutskottets betänkande 2020/21:NU27
          </note>
          <note>
            Tidsfrister och kontaktpunkt för att främja tillförsel av förnybar
            energi (prop. 2020/21:181)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det behandlas.
          </note>
          <note>
            Anf. 101 PATRIK ENGSTRÖM (S):
          </note>
          <note>
            Fru talman! I dag debatterar vi näringsutskottets betänkande
            NU27 Tidsfrister och kontaktpunkt för att främja tillförsel av
            förnybar energi .
          </note>
          <note>
            Först vill jag yrka bifall till utskottets förslag i betänkandet
            förutom under punkt 4, som handlar om koncessionspliktiga elnät,
            där vi har en reservation som jag yrkar bifall till.
          </note>
          <note>
            Jag kan konstatera att energipolitiken har tagit stor plats i
            den politiska debatten de senaste åren, vilket är naturligt utifrån
            den omställning som vi är mitt uppe i. Därför tar regeringen fram
            en elektrifieringsstrategi i nära samarbete med representanter
            för näringsliv, myndigheter, miljöorganisa ­ tioner och andra
            relevanta aktörer inom energisektorn. Strategin ska bidra till
            en snabb, smart och samhällsekonomiskt effektiv elektrifiering.
          </note>
          <note>
            Det handlar bland annat om att ta fram en planeringsram som tar
            höjd för en möjlig fördubblad elanvändning till 2045. Roller,
            ansvar och samordning behöver utvecklas så att det offentliga
            och näringslivet drar åt samma håll.
          </note>
          <note>
            Man ska även identifiera åtgärder för att möjliggöra sektorskopplingar
            mellan el, fjärrvärme, vätgas och andra energibärare. Vi behöver
            öka fokus på driftssäkerhet, elkvalitet och beredskapsfrågor.
            Elmarknaden behöver utvecklas med sikte på kostnadseffektivitet
            och leveranssäkerhet.
          </note>
          <note>
            Den fråga som kanske har skapat mest debatt under de senaste
            åren, förutom kärnkraften, är de långa handläggningstiderna och
            ledtiderna för att bygga elnät. I elektrifieringsstrategin ska
            man identifiera åtgärder som kan halvera ledtiderna för elnät
            fram till 2025 så att utbyggnaden från idé till färdig ledning
            går i takt med elproduktion och användning.
          </note>
          <note>
            Fru talman! Den föreslagna lagen, som vi ska behandla här i dag,
            är föranledd av EU:s så kallade omarbetade förnybartdirektiv.
            Lagförslaget innebär att regeringen får möjlighet att införa föreskrifter
            om tidsfrister för kommuners handläggning av ärenden som gäller
            förnybar el och föreskrifter om kommuners medverkan i arbetet
            med att inrätta en kontaktpunkt för ärenden gällande tillförseln
            av förnybar energi. Förslaget möjliggör också att regeringen kan
            meddela föreskrifter om avgifter för Elsäkerhetsverkets verksamhet
            när det gäller elektromagnetisk kompatibilitet.
          </note>
          <note>
            En kontaktpunkt ska göra det lättare för den sökande i frågor
            om tillstånd för uppförande, uppgradering och drift av anläggningar
            för produk ­ tion av förnybara energikällor och anslutningar till
            elnätet. Syftet är att underlätta den administrativa processen,
            förse den sökande med all nödvändig information och vid behov
            involvera andra myndigheter.
          </note>
          <note>
            Tidsfrister ska sättas för uppförande, uppgradering och drift
            av anläggningar för produktion av förnybar el samt utrustning
            för anslutning av så ­ dana anläggningar till elnätet. Ett tillståndsförfarande
            får ta högst ett år för anläggningar med en elproduktionskapacitet
            under 150 kilowatt. För anläggningar som har en högre produktionskapacitet
            får det ta högst två år. Tidsfristen ska omfatta samtliga relevanta
            förfaranden vid behöriga myndigheter.
          </note>
          <note>
            I betänkandets punkt 4 vill utskottet bifalla motioner som anför
            att koncessionspliktiga elnät ska ingå i lagförslaget. Vi har
            i grunden ingen annan uppfattning än motionärerna om vikten av
            att påskynda utbyggnaden av elnät på alla nivåer, bland annat
            för att förstärka kapaciteten. Tillståndsprocessen för byggande
            av nya elledningar är i dag i flera fall för lång.
          </note>
          <note>
            Ett antal satsningar görs dock redan på området: Energimarknads
            ­ inspektionen har fått ökade medel för att snabbare kunna handlägga
            kon ­ cessionsärenden. Elektrifieringsstrategin arbetar med förslag
            för att korta processerna och för dialog med branschen. Energimarknadsinspektionen
            har lanserat en digital ansökningsplattform som kommer att spara
            tid och effektivisera ansökningsprocesserna. Regeringen har gett
            Energimark ­ nadsinspektionen och länsstyrelserna i uppdrag att
            analysera kapacitets ­ bristen i elnäten och komma tillbaka med
            förslag på åtgärder.
          </note>
          <note>
            Under nästa vecka kommer också en proposition om moderna tillståndsprocesser
            för elnät att debatteras här i kammaren. Där föreslås flera lagändringar
            som syftar till att det ska bli enklare att bygga ut elnätet och
            att tillståndsförfarandena ska bli mindre resurskrävande.
          </note>
          <note>
            Fru talman! De här åtgärderna innebär den största tidsbesparingen
            för elledningsbyggande som gjorts sedan Sverige fick elektricitet.
            Därför ser inte jag någon anledning att rikta ett tillkännagivande
            till regeringen angående koncessionspliktiga elnät.
          </note>
          <note>
            Avslutningsvis kan jag konstatera att energipolitiken tar allt
            större plats i den politiska debatten, vilket är naturligt utifrån
            den energiomställning vi är mitt uppe i. Vi är på inget sätt klara,
            även om vi tagit viktiga steg på vägen. Ett ökat tempo behövs
            inom alla områden då ledtiderna är långa och förändringsarbete
            tar tid. Det är helheten som kan leverera omställning, och det
            är viktigt att ha med sig att allt hänger ihop med allt.
          </note>
          <note>
            Jag yrkar bifall till utskottets förslag till beslut i NU27 och
            reserva ­ tion 4 samt avslag på motionerna.
          </note>
          <note>
            Anf. 102 LOTTA OLSSON (M):
          </note>
          <note>
            Fru talman! Vi har att debattera propositionen Tidsfrister och
            kontaktpunkt för att främja tillförsel av förnybar energi . Jag
            vill börja med att yrka bifall till reservation 1.
          </note>
          <note>
            Vi står inför en massiv omställning av samhället till en fossilfri
            energi ­ produktion. Detta är helt avgörande, enligt det absoluta
            flertalet av värl ­ dens forskare, och något som de allra flesta
            länder på världsnivå ställer sig bakom. Dilemmat vi nu står inför
            är samma sorts dilemma som fanns då elektriciteten började byggas
            ut i landet runt 1885. Man utökar använd ­ ningsområdena för el,
            och detta kräver mer elenergi och en utökad infra ­ struktur och
            produktion.
          </note>
          <note>
            Fru talman! Vi hade inte blivit ett välbeställt land om inte
            elektrifieringen hade kommit på plats. Det har heller inte varit
            en utveckling utan dilemman. De stora utbyggnaderna av vattenkraften
            i norr, där stora land ­ områden togs i anspråk, är en del i detta,
            men också de stora områden som togs i anspråk för all infrastruktur
            för att leda elektriciteten. Man kunde kanske också se vinsterna
            tydligare och mer direkt då man gick från fotogenlampan till elektricitet
            än när vi som nu går från fossil energi till elektricitet. Man
            ser mer effekten i miljödebatten än i upplysningen av det egna
            hemmet – detta så länge elen finns då man behöver den. Den dag
            den inte gör det kommer debatten definitivt att svänga.
          </note>
          <note>
            Den stora utmaningen nu, förutom att skapa tillräckligt med nyproduk
            ­ tion av el, är att skapa stabil infrastruktur. För det finns
            flaskhalsar, både i lokala nät, i nät på regional nivå och i de
            stora nationella näten.
          </note>
          <note>
            Fru talman! Denna proposition med lagförslag och efterföljande
            mo ­ tioner visar att vi har lite olika syn på hur man bäst tillser
            att produktions ­ enheter kommer på plats, eller rättare sagt
            att vi har olika syn på vilka produktionsenheter vi behöver få
            på plats. Vi tror på att de olika formerna av elenergiproduktion
            både behövs och kompletterar varandra. Lägg där ­ till möjligheten,
            om vi får den, att på olika sätt lagra energi, också i olika former.
            Allt detta behövs.
          </note>
          <note>
            När producenter och distributörer brett diskuterar produktion
            och distribution av elenergi är det nästan alltid de långa tillståndsprocesserna
            man refererar till. Det tar för lång tid att få besked, och de
            olika berörda myndigheterna arbetar ofta osynkroniserat.
          </note>
          <note>
            Fru talman! Därför är detta en välkommen proposition, som vi
            från moderat håll ser som en förbättring. Men om vi menar allvar
            med att det är klimatet vi vill rädda borde allt skrivas teknikneutralt.
            Samma förenklade regler borde gälla för alla typer av energi,
            inte bara förnybara. För oss finns ingen annan väg att tillräckligt
            snabbt nå klimatmålen än att i stället för förnybart tillämpa
            fossilfritt.
          </note>
          <note>
            Kommunerna behöver nu få de nya föreskrifter regeringen föreslår
            om kortare handläggningstider. Även om detta har sin grund i EU:s
            förnybartdirektiv är energipolitik en nationell fråga, något vi
            är helt eniga om. Därmed kunde vi ha valt en egen väg.
          </note>
          <note>
            Fru talman! Våra kommuner måste bli mer serviceinriktade vad
            avser tillståndsprocesser. Detta är en självklarhet. Här landar
            propositionen rätt. Vi moderater vill dock att detta förhållningssätt
            även ska gälla de olika elnäten, på lokal nivå, regional nivå
            och riksnivå. Vi ser att just långdragna beslutsprocesser är ett
            problem i dag men också håller på att bli ett hinder för hela
            omställningen från fossil energi. Ska vi alla köra elbilar behövs
            nämligen inte bara kraftigt utbyggda produktionsenheter utan också
            kraftigt utbyggd infrastruktur.
          </note>
          <note>
            Fru talman! Vår industri, våra företag och vi som privatpersoner
            är på tå för att främja omställningen. Därför behövs också en
            politik och en offentlig förvaltning som har samma beteende. Därför
            ser vi fram emot att regeringen utifrån det tillkännagivande vi
            nu får majoritet för tillser att denna förbättrade hantering av
            tillstånd och handläggningstider även till ­ l ämpas för elnät.
          </note>
          <note>
            Fru talman! Att lagen träder i kraft redan den 15 juli i år är
            något som vi ser som positivt samt att handlingarna nu ska kunna
            lämnas in digitalt. Det underlättar. Men lagen innebär bara att
            regeringen ges möjlighet att utfärda dessa föreskrifter till kommunerna.
            Nu krävs också att man gör detta.
          </note>
          <note>
            Anf. 103 PATRIK ENGSTRÖM (S) replik:
          </note>
          <note>
            Fru talman! Tack, ledamoten Lotta Olsson, för anförandet!
          </note>
          <note>
            Jag kan konstatera att vi i mångt och mycket står väldigt nära
            varandra, men det skiljer sig ändå lite åt både i anförandet och
            i texten. Det är ganska kända ståndpunkter egentligen utifrån
            de politiska skiljelinjer som finns.
          </note>
          <note>
            Jag tänkte ta upp frågan om överimplementering av EU-direktiv.
            När det gäller betänkandets punkt 4 om tidsfrister och kontaktpunkter
            för koncessionspliktiga elnät är det precis som ledamoten säger
            att ett tillkännagivande är på väg till regeringen med anledning
            av detta. Jag redovisade i mitt anförande vad som görs på området.
            I grunden är vi överens om att vi måste komma igång snabbare med
            att bygga elnät.
          </note>
          <note>
            När det gäller införandet av det här EU-direktivet har regeringen
            valt att lägga sig på en miniminivå, som jag uppfattar det. Ledamoten
            får naturligtvis rätta mig om jag har fel, men här tar faktiskt
            en majoritet i utskottet, där Lotta Olsson ingår, ett initiativ
            för att överimplementera EU-direktivet. Det sker i en fråga där
            regeringen gör åtgärder och de kanske största tidsbesparingarna
            på 70 år.
          </note>
          <note>
            Då blir frågan, om jag förstår det här rätt: Är det här det nya
            vanliga i svensk politik, alltså att oppositionen ska driva igenom
            en överimplementering av EU-direktiv?
          </note>
          <note>
            Anf. 104 LOTTA OLSSON (M) replik:
          </note>
          <note>
            Fru talman! Nej, ingen ska beskylla oss för överimplementering.
            Det är verkligen inte så. Men energipolitiken är en nationell
            fråga. Både Patrik Engström och jag har i många debatter fått
            höra att det är problem med tillståndsprocesserna och tiderna
            och att kommunerna inte jobbar ihop med de statliga myndigheterna,
            vilket gör att det blir ett mischmasch som tar onödigt lång tid.
            Ibland kanske det också hinner överklagas innan man har fått hela
            ärendet klart.
          </note>
          <note>
            Då tycker vi att det vore jättebra med ett större grepp om detta.
            Det handlar inte bara om att man ska få ställa upp en solpark
            utan också om att få lägga ut elen från den på näten. Vi ser det
            egentligen inte som att vi tillfredsställer EU, utan vi tillfredsställer
            dig och mig när vi ska köpa el ­ bilar, och våra grannar när de
            kanske vill sätta upp solpaneler på taket men får till svar att
            det inte finns lokala nät och att de därför inte kan göra det.
          </note>
          <note>
            Jag tror att människor inte kan förstå att de kan få beslut om
            att sätta upp ett vindkraftverk, som ju också är en sådan anläggning,
            men att det inte kommer att finnas nät för att få ut elen på ledningen,
            vilket gör att det inte kommer att hända saker. Jag tror att svenska
            folket förväntar sig att vi nu tar tag i detta så att det håller
            hela vägen.
          </note>
          <note>
            Jag tycker också att det är förmätet om vi tycker att det är
            ett stort problem att göra ett regelverk för detta när folk satsar
            så mycket av sina privata pengar som de arbetat hårt för på solpaneler
            och elbilar och när de försöker vara resurseffektiva och gör så
            mycket för detta. Då ska inte vi från politiken vara ett hinder,
            som jag ser det.
          </note>
          <note>
            Anf. 105 PATRIK ENGSTRÖM (S) replik:
          </note>
          <note>
            Fru talman! Tack, Lotta Olsson, för svaret!
          </note>
          <note>
            Jag kan konstatera att i gårdagens debatt om regelförenklingar,
            som jag satt på mitt kontor och lyssnade på, kom frågan upp från
            flera ledamöter om missnöjet mot regeringens, som man anser, överimplementering
            av ex ­ empelvis regelverk från EU. I dag i kammaren debatterar
            vi just implementering av ett EU-direktiv, och en majoritet i
            utskottet, i stort sett samma ledamöter eller i varje fall samma
            partier som var starkt emot detta, driver nu igenom en överimplementering.
          </note>
          <note>
            Jag kan bara konstatera att så är fallet, men jag tycker att
            det är märkligt, framför allt när vi har ett tillkännagivande
            som kom så sent som förra året som ska behandlas. Det finns ett
            antal riksdagsfrågor, interpellationsdebatter och motioner från
            berörda partier som säger precis tvärtom. Men så är det i det
            politiska livet.
          </note>
          <note>
            Där jag kommer från brukar man säga att i politik och älgjakt
            kan allt hända, och det är ju uppenbart i den här frågan.
          </note>
          <note>
            Anf. 106 LOTTA OLSSON (M) replik:
          </note>
          <note>
            Fru talman! Jag ser väl inte det här som en älgjakt direkt, men
            om det skulle vara en älgjakt tycker jag att det är bättre att
            man både skjuter älgen, tar av den skinnet och slaktar den på
            samma gång i stället för att ta allt i olika faser för att EU
            har sagt att vi ska göra så. Vi är med i EU och ska dra nytta
            av det, men vi ska också vara tuffa nog att göra våra egna regelverk
            så att de är funktionella och folk ser att detta funkar.
          </note>
          <note>
            Det ska inte vara hinder med regelverk på kommunal eller statlig
            nivå som gör att jag inte kan ladda min bil eller att det inte
            kommer fram infrastruktur så att jag kan ladda bilen på jobbet
            eller sätta upp solpaneler på taket eller så. Folket förväntar
            sig det av oss.
          </note>
          <note>
            Jag tror att vi ska vara mer praktiska när det gäller det här.
            EU är bara en funktion, och vi ska tillse att svenska folket får
            bra infrastruktur och bra besked när de vill göra saker som gör
            att de sparar el och kan vara klimatsmarta. Jag upplever att de
            allra flesta vill göra bra saker. Man vill köpa bra och klimatsmart
            mat, man vill ha bra och klimatsmarta kläder och tvättmedel och
            man vill ladda sin bil och allt sådant.
          </note>
          <note>
            Om Patrik Engström och jag här i riksdagen inte förordar ett
            bra regelverk för att vi inte vill ha en överimplementering kan
            det i sin tur göra att våra kommuner hindrar att den här utvecklingen
            kommer på plats. Är det en bra funktion tycker jag att vi ska
            gå vidare och inte ta älgskinnet för sig och resten av älgen för
            sig, eller hur man nu skulle göra. Tvärtom, vi ska vara praktiska.
          </note>
          <note>
            Anf. 107 JOSEF FRANSSON (SD):
          </note>
          <note>
            Fru talman! Vi debatterar i dag näringsutskottets betänkande
            27 Tidsfrister och kontaktpunkt för att främja tillförsel av förnybar
            energi .
          </note>
          <note>
            I betänkandet återfinns en reservation där SD, M, och KD tillsammans
            med L gemensamt reserverar sig. Vi har också en så kallad villkorad
            reservation som vi avser att rösta på om den förstnämnda reservationen
            inte vinner kammarens gehör. Därmed vill jag yrka bifall till
            både reservation l och reservation 2.
          </note>
          <note>
            Fru talman! Propositionen från regeringen är ett resultat av
            ett direktiv från Bryssel och syftar till att regeringen ska kunna
            meddela föreskrifter om tidsfrister för kommuners handläggning
            av vissa ärenden som gäller produktion av förnybar el men också
            föreskrifter om kommuners medverkan i arbetet med att inrätta
            en kontaktpunkt för att vägleda sökande för ärenden som gäller
            tillförsel av förnybar energi.
          </note>
          <note>
            Folk som ser det här på Youtube får kanske backa och lyssna igen,
            för det är ganska komplexa ordföljder, inser jag.
          </note>
          <note>
            I grund och botten anser Sverigedemokraterna dock att energipolitiken
            ska vara en nationell kompetens. Andra länders politiker behöver
            inte komma och säga vad och hur vi ska göra i Sverige när det
            gäller energipolitiken. Med det sagt får vi tills vidare göra
            vad vi kan för att skademinimera politiken när det gäller påverkan
            från såväl Bryssel som vår svenska regering.
          </note>
          <note>
            Ett av problemen i svensk energipolitik är att energislag hanteras
            olika och att konkurrensen mellan dem är snedvriden utifrån exempelvis
            olika regelbördor, skatter och subventioner. Även om delarna från
            förnybartdirektivet är mer begränsade ser Sverigedemokraterna
            ingen anledning att fortsätta på den vägen. Vi måste välkomna
            alla fossilfria kraftslag, och det ska vara tydligt i lagstiftningen
            att de ska behandlas lika. Fossilfrihet ska vara målet och ingenting
            annat.
          </note>
          <note>
            Direktivet handlar om småskalig energiproduktion från förnybara
            energislag, vilket ska förstås som samtliga fossilfria energislag
            utom kärnkraft. Det finns förvisso inget som tyder på att någon
            i närtid kommer att ansöka om att uppföra kärnenergiproduktion
            i så liten skala som avses i detta direktiv. Önskvärt är dock
            att lagstiftningen ska hållas teknikneutral. Således bör all fossilfri
            energiproduktion omfattas på samma sätt i lagtexten.
          </note>
          <note>
            Fru talman! Brister i överföringskapaciteten är nu ett kritiskt
            problem på samtliga nivåer i det svenska elnätet. Dessutom är
            ledtiderna många gånger så långa som tio tolv år innan man kan
            bygga nya, behövliga ledningar. Det är alldeles för lång tid om
            elektrifieringen av såväl fordonsflotta som fossilberoende industriprocesser
            ska kunna ta fart.
          </note>
          <note>
            Det behövs en skyndsam utbyggnad av elnät på alla nivåer. Efter
            ett antal års väntan har nu förslaget från utredningen om nätkoncession
            till slut landat på riksdagens bord. Vad jag har förstått kommer
            vi att behandla det under nästa vecka. Dock bör denna utredning
            endast ses som ett första steg mot att kunna kapa väntetiderna.
            Jämte detta finns behov av att se över elnätsregleringen för att
            den i högre grad ska premiera och öppna för innovation med tydligare
            incitament för investeringar kopplat till att stärka driftssäkerheten,
            om vi långsiktigt ska kunna säkerställa tillförlitliga el ­ leveranser
            till konkurrenskraftiga priser. Det är Sverigedemokraternas mål
            med energipolitiken.
          </note>
          <note>
            I denna proposition inkluderas mindre, lokala nät för en tidsfrist
            om två år, vilket naturligtvis är bra. Men vi anser att det ska
            breddas till att omfatta även koncessionspliktiga nät. Genom att
            inkludera elnät på alla nivåer säkerställer vi en utbyggnad som
            hjälper till att säkra kapacitet och säkerställer en stabil elförsörjning.
          </note>
          <note>
            Anf. 108 RICKARD NORDIN (C):
          </note>
          <note>
            Fru talman! Tidsfrister och kontaktpunkt för att främja tillförsel
            av förnybar energi är ingen kioskvältare, men det är ack så viktigt.
            Det här är en liten pusselbit – jag vill betona just ”liten”,
            med en hälsning till regeringen – när det kommer till snabbare
            tillståndsprocesser. Det är en sådan sak som branscher, inte bara
            energibranschen utan många branscher, efterfrågar. Därför är det
            synd att regeringen inte riktigt tar chansen. Man hade kunnat
            passa på att samla betydligt starkare stöd för fler åtgärder.
            Nu gjorde man inte det. I stället går vi, en majoritet i utskottet
            ledda av Centerpartiet och Moderaterna, fram för att inkludera
            fler nätnivåer.
          </note>
          <note>
            Tidigare i debatten hörde vi kritik från Socialdemokraterna om
            att man överimplementerar EU-direktiv. Det här handlar om att
            vi vill förenkla mer än EU säger att vi måste. När det kommer
            till regelförenklingar gör vi alltså mer än regeringen vill genom
            att implementera mer än EU kräver av oss. Det är något bra. När
            man i vanliga fall pratar om överimplementering handlar det om
            att lägga på ytterligare regler, pålagor och kostnader. I det
            här fallet gör vi precis tvärtom. Det är något vi verkligen borde
            beakta och fortsätta att göra. Vi ska ta bort fler regler, där
            det är möjligt, och förenkla mer för företagen där vi kan. Det
            är synd att Socialdemokraterna inte har förstått det.
          </note>
          <note>
            I reservation 5, som jag också vill yrka bifall till, lägger
            vi fram ytterligare förslag. Det handlar om att inskärpa ett mål
            om halverade tider för tillståndsprocesserna. Det finns ett antal
            olika åtgärder man skulle kunna vidta. Som vi nämner i reservationen
            vill vi exempelvis att processerna för miljötillstånd och nätkoncession
            ska löpa parallellt, det vill säga att myndigheterna kan arbeta
            samtidigt och med varandra i stället för efter var ­ andra. Då
            behöver inte en myndighet bli klar för att man sedan ska gå vidare
            till nästa. Det skulle i ett slag förkorta processerna ganska
            rejält.
          </note>
          <note>
            Om ungefär en vecka kommer vi att debattera saker som har tydlig
            anknytning till det här: moderna tillståndsprocesser för elnät,
            alltså mer av den här typen av frågor. Inte heller där vidtar
            man de åtgärder som man skulle kunna med exempelvis icke koncessionspliktiga
            nät. Det kommer vi såklart tillbaka till nästa vecka.
          </note>
          <note>
            Det är däremot tydligt att företagen vill gå före. Det är inte
            länge sedan vi hade en helt annan situation, då politiken måste
            pressa företagen och näringslivet framför sig. I dag är det precis
            tvärtom. Det som i dag hämmar utvecklingen och omställningen är
            inte investeringsvilja och industrins ambitioner. Det är den politiska
            ambitionen som saknas. Det är den statliga byråkratin som sätter
            käppar i hjulen.
          </note>
          <note>
            Här går vi åtminstone fram med ytterligare förenklingar, för
            att kunna hjälpa till lite. Men det behöver göras mer. Serviceuppdraget,
            som nämndes tidigare, måste utökas. Inställningen till dem som
            vill söka tillstånd måste bli betydligt bättre från både politik
            och myndigheter. Inställningen måste vara att man självklart ska
            få det. Om man inte lyckas med det må så vara fallet. Men det
            kan inte handla om att kontrollera och undersöka om det verkligen
            är rimligt över huvud taget.
          </note>
          <note>
            Det handlar också om att jobba med acceptansfrågan. Vi vet att
            det kommer att behövas mer elnät och mer elproduktion, oavsett
            typ. Då måste vi jobba tydligare med acceptansfrågor lokalt. Vi
            behöver också använda mer marksnål teknik där det är tillämpbart.
            Vi behöver ha bättre ersättningsformer, och vi behöver se till
            att fastighetsskatten från energiproducerande anläggningar finns
            mer lokalt.
          </note>
          <note>
            Vi behöver även se till att försvaret förstår att det här också
            är en säkerhetspolitisk fråga och att de inte stoppar utbyggnaden
            av elnät, industrianläggningar eller vindkraft för den delen.
          </note>
          <note>
            Det här är helt avgörande i omställningen. Antingen bereder vi
            en väg för dem som vill ställa om, eller så kommer vi inte att
            klara det.
          </note>
          <note>
            Det handlar om så mycket mer än bara klimat. Att säga ”bara klimat”
            är nästan absurt. Men det handlar om fler frågor än klimatfrågan,
            och som jag såklart är besjälad av. Det handlar om industrin,
            som vi har pratat om. Det handlar om jobb och företag i Sverige.
            Antingen får företagen ställa om här, eller så kommer de att flytta
            utomlands där de får bättre förutsättningar. Deras kunder vill
            nämligen ha gröna produkter, och kan de inte leverera det får
            de lägga ned.
          </note>
          <note>
            Det handlar också om hälsa. Mer elektrifiering och mindre förbränning
            av fossila bränslen betyder mindre luftföroreningar. Och det betyder
            bättre hälsa, inte minst för barnen, som är närmast marken där
            föroreningarna ligger som tätast.
          </note>
          <note>
            Det handlar också om säkerhet. Att vi slutar importera fossila
            bränslen och börjar producera mer i Sverige som vi använder själva
            handlar om försörjningstrygghet och om att inte skicka pengar
            till skurkstater som Ryssland och Venezuela, som sitter på stora
            reserver av olja och gas.
          </note>
          <note>
            Det här är bra politik. Det måste drivas fram mycket tydligare
            än den här regeringen klarar av. Vi har tagit initiativ och kommer
            att fortsätta göra det för att driva på.
          </note>
          <note>
            Anf. 109 LORENA DELGADO VARAS (V):
          </note>
          <note>
            Fru talman! I dag debatterar vi lagändringar i och med EU:s omarbetade
            förnybartdirektiv. Det innebär att man främjar en snabbare och
            effektivare uppstartsprocess när det gäller anläggningar som producerar
            energi från förnybara källor.
          </note>
          <note>
            Lagförslagen omfattar krav på tidsfrister för prövningar vad
            gäller anläggningar för elproduktion samt införandet av en nationell
            kontaktpunkt, där aktörer ska kunna få samlad information, rådgivning
            och vägledning om alla former av förnybar energi. Vi från Vänsterpartiet
            ser positivt på dessa förändringar, som vi tror kommer att leda
            till att tillståndsprocesserna kortas ned väsentligt.
          </note>
          <note>
            Klimatfrågan är vår tids största utmaning, och då är energi och
            el essen ­ tiella områden. Behovet av förnybar elproduktion ökar
            ständigt. Många av dagens problem och utmaningar är ofta gemensamma
            för miljön och för nätens tillståndsprocesser, till exempel brist
            på flexibilitet, utdragna ledtid ­ er och dålig samordning mellan
            myndigheter och aktörer. Genom att sätta tidsfrister och införa
            en kontaktpunkt effektiviserar man utbyggnaden av nätet för förnybar
            energi.
          </note>
          <note>
            Världens energianvändning ökar ständigt. I både Europa och resten
            av världen kommer behovet av energi att öka under de närmaste
            decennierna. Den ökande energiförbrukningen hänger ihop med befolkningsutveck
            ­ lingen. År 2050 beräknas befolkningen uppgå till någonstans
            mellan 9 och 10 miljarder människor. Det är människor som kommer
            att kräva sin be ­ skärda del av jordens tillgångar och välstånd.
            I dag är det kol, olja, uran och gas som dominerar produktionen.
            Den utvecklingen är inte hållbar. Vi vill se en hållbar energiförsörjning
            som klarar att möta klimatutmaningen såväl som leveranssäkerheten.
            Med satsningar på förnybar energi, energi ­ effektiv teknik och
            energieffektivisering vill vi ställa om Sverige till en hållbar
            energiproduktion.
          </note>
          <note>
            Vi från Vänsterpartiet vill ha en till 100 procent förnybar energiförsörjning
            senast 2040. Den omställning vi vill se innebär en mycket omfattande
            utbyggnad av förnybara energikällor. Sol- och vindkraft behöver
            byggas ut i mycket högre takt än i dag. Därför är alla förändringar
            som leder till att främja och effektivisera en energiförsörjning
            som bygger på förnybara källor välkomna. Jag yrkar bifall till
            utskottets förslag.
          </note>
          <note>
            Anf. 110 CAMILLA BRODIN (KD):
          </note>
          <note>
            Fru talman! Jag vill börja med att yrka bifall till reservation
            nummer 1 i betänkandet.
          </note>
          <note>
            Jag vet inte hur många gånger jag har stått i den här talarstolen
            och sagt att det är nödvändigt att Sveriges riksdag omformulerar
            sitt mål från 100 procent förnybar elproduktion till 100 procent
            fossilfri elproduktion. Det är verkligen dags att fler partier
            i denna kammare vågar släppa sargen och ge sig ut på isen. Den
            riktiga matchen handlar om att bli fossilfria.
          </note>
          <note>
            Vi kristdemokrater bejakar de förslag som gör att det ska bli
            lättare att tillföra förnybar el och ser gärna småskaliga lösningar
            som kan komplettera den nödvändiga baskraften från den planerbara
            vatten- och kärnkraften. Men vi förstår inte att det ska vara
            så svårt att hålla lagstiftningen teknikneutral.
          </note>
          <note>
            Men det är ju inte bara elproduktionen som vi måste säkerställa.
            Precis lika viktig är överföringskapaciteten. Där vill vi från
            Kristdemokraterna lyfta fram behovet av att klimatomställningen
            inte hotas av brister i el ­ näten. Vi måste ha en utbyggnad på
            alla nivåer. Vi anser att genomförandet av bestämmelserna om tidsfrister
            och kontaktpunkt även bör omfatta kon ­ cessionspliktiga elnät.
            Jag kan inte se några hinder för att inkludera icke koncessionspliktiga
            elnät när det gäller bestämmelserna i övrigt, eftersom direktivet
            inte förhindrar att medlemsländerna går längre än direktivets
            minimikrav.
          </note>
          <note>
            Att vidta åtgärder som syftar till att underlätta och korta tillståndsprocesser
            för produktion av el utan åtgärder för att förbättra distribution
            och överföring riskerar att föra med sig att åtgärderna inte får
            den effekt som behövs för just omställningen. Genom att inkludera
            elnät på alla nivåer säkerställs en utbyggnad som hjälper oss
            att säkra kapacitet och säkerställa en stabil elförsörjning.
          </note>
          <note>
            Fru talman! Man brukar prata om de tusen nålstickens strategi.
            Jag kommer osökt att tänka på det när vi ser i propositionen att
            det saknas en viktig aspekt: Hur kommer det här ändrade regelverket
            att påverka de enskilda företagen? Det kanske inte kommer att
            ha så stor påverkan, eller så kanske det har väldigt stor påverkan.
            Det vet vi inte, eftersom man inte har gjort någon analys. Och
            även om det skulle visa sig vara endast en liten extra börda måste
            man sätta det i ett större sammanhang. Som sagt kan tusen nålstick
            fälla en stor elefant. Ett välskött företag kan till slut börja
            knäa under tyngden av all administrativ regelbörda. Detta måste
            man också väga in. Det här är något som Regelrådet påpekar, och
            det är en kritik som vi kristdemokrater instämmer i. Det gäller
            även Regelrådets påpekande att det finns bristfälligheter i underlaget
            i fråga om huruvida man kan utesluta att det finns en påverkan
            på företag i andra avseenden.
          </note>
          <note>
            Fru talman! Även i delen om hur konkurrenssituationen mellan
            små och större företag skulle kunna påverkas finns det brister
            i beslutsunderlaget. Regelrådet menar att detta försvårar möjligheten
            att dra tydliga slutsatser. Jag kan konstatera att regeringen
            väljer att inte kommentera Regelrådets invändningar i propositionen
            utan går förbi dem i tystnad. Mot bakgrund av att det vid varje
            lagändring bör göras en mycket noggrann analys av hur näringslivet
            påverkas av förändringarna menar jag att detta är en svaghet i
            propositionen.
          </note>
          <note>
            Riksdagen får inte missa något tillfälle att strömlinjeforma
            lagstiftningsarbetet i syfte att göra det enkelt att starta, driva
            och utveckla företag i Sverige. Regeringen bör i den fortsatta
            processen åtgärda nämnda brister och genomföra en fördjupad konsekvensanalys
            av det här lagförslaget sett ur ett företagarperspektiv där Regelrådets
            synpunkter beaktas.
          </note>
          <note>
            Anf. 111 JOAR FORSSELL (L):
          </note>
          <note>
            Fru talman! Jag tackar för en viktig debatt. Något som är helt
            avgörande för att lösa klimatfrågan, vilket också har sagts tidigare
            under den här debatten, är att vi ser till att det finns el och
            energi, så att vi kan elektrifiera allt som det bara går, men
            också att det finns ledningar som för fram elen och att hela infrastrukturen,
            hela systemet, är tillräckligt robust och levererar den el som
            kommer att krävas i vår stora omställning.
          </note>
          <note>
            Det är, fru talman, politikers roll att se till att infrastrukturen
            finns på plats och att ta bort hinder för företag, föreningar
            eller vilka det nu kan vara som vill vara med och se till att
            infrastrukturen finns på plats. Det kan och ska vi göra. Infrastruktur
            för omställning är lika grundläggande som de mest grundläggande
            delarna i välfärden. Ingen människa ska begränsas av tillgången
            på el, och klimatfrågan måste lösas.
          </note>
          <note>
            Fru talman! Det som vi debatterar i dag har tidigare här i talarstolen
            kallats för en överimplementering av ett EU-direktiv. Det är klart
            att jag som liberal är lite mindre orolig över Europeiska unionen
            än många av mina kollegor från andra riksdagspartier i den här
            kammaren. Det är helt rätt. Det är också helt rätt att jag och
            andra ofta kritiserar det som vi tycker är överimplementeringar
            av regler som är dåliga.
          </note>
          <note>
            Men det är ju konstigt att vara för eller emot någonting bara
            för att det kommer från EU. Det tycker till och med jag, som älskar
            Europeiska unio ­ nen. Det är som att man skulle vara för eller
            emot någonting bara för att det kommer från mig eller något annat
            parti eller för att det kommer från någon man inte gillar eller
            någon man gillar. Så funkar inte politik. Vi måste ju titta på
            förslagen som ligger på bordet och ta ställning till dem ett efter
            ett utifrån huruvida de är bra eller dåliga.
          </note>
          <note>
            I det här fallet är det faktiskt så att EU vill att vi ska gå
            längre. Direktivet från EU vill gå längre än vad Sverige vill
            göra vad gäller att förenkla mer.
          </note>
          <note>
            Sverige gör i det här fallet en underimplementering med det förslag
            som har kommit från regeringen. EU vill förenkla mer, ta bort
            mer hinder och göra mer av det som är den grundläggande uppgiften
            för staten, att ta bort hinder för att få till stånd den gröna
            omställningen.
          </note>
          <note>
            Det kan man också läsa i Naturvårdsverkets underlag. Det är inte
            någonting som jag hittar på eller som kommer hipp som happ från
            Bryssel, utan det står i Naturvårdsverkets underlag.
          </note>
          <note>
            Det handlar om några olika saker. Det handlar om att regeringen
            vill begränsa sig till produktion av el. Vi menar, och också direktivet,
            att vi också måste se till att elen kommer fram. Vi kan inte bara
            producera elen.
          </note>
          <note>
            Vi måste också inkludera både el och energi. Det verkar märkligt
            att regeringen inte tänker på samma sätt. Det kan också handla
            om produktion av andra saker. Det kan handla om produktion av
            elektrobränslen, till exempel vätgas, som också bör vara andra
            energibärare. Det inkluderar också direktivet.
          </note>
          <note>
            Där har regeringen missat och försöker med detta att göra en
            underimplementering. Det innebär att man inte tar bort käppar
            ur hjulen, som vi hade kunnat göra. Man missar en helt nödvändig
            chans att göra det enklare att få till stånd den omställning som
            vi behöver få till stånd. Det är det ena felet som finns med regeringens
            förslag.
          </note>
          <note>
            Det andra felet är att man inte förhåller sig teknikneutral.
            I det här fallet begränsar regeringen sig i sitt förslag till
            förnybar energi och förnybar elproduktion.
          </note>
          <note>
            Fru talman! Om vi ska ställa om ordentligt och se till att rädda
            klimatet genom att se till att elektrifiera precis allt vi kan
            behöver vi kunna använda alla verktyg i verktygslådan.
          </note>
          <note>
            Alla energislag, all typ av elproduktion vi har, har sina för-
            och nackdelar. Alla som är fossilfria gör att vi kan sluta att
            använda fossila bränslen. Det gör att vi kan exportera ännu mer
            till andra länder så att de också kan sluta med sin fossila användning.
            Alla de energislagen är positiva för klimatet.
          </note>
          <note>
            Kärnkraften är elefanten i rummet. Den har nackdelar, absolut.
            Det är alla ense om. Det är ingen som hymlar med detta. Men kärnkraften
            har också fördelar i form av att den är planerbar och mer plug
            and play. Man kan köra kärnkraften, och den tar inte så mycket
            plats. Man kan sätta den lite varstans, medan den väderberonde
            elproduktionen inte har de fördelarna. Men den har andra fördelar
            i stället.
          </note>
          <note>
            Det är därför som alla energislag behöver få finnas med i mixen.
            Vi behöver behandla alla energislag som är fossilfria på ett teknikneutralt
            sätt. Vart och ett har sina för- och nackdelar.
          </note>
          <note>
            När vi gör förenklingar som ska gälla el- och energiområdet är
            det rimligt att behandla alla energislag så lika som möjligt.
            Det är därför som vi borde inkludera inte bara småskalig förnybar
            produktion utan också småskalig fossilfri produktion. Fossilfri
            produktion är också viktig. Planerbar produktion behövs i omställningen.
            Vi ska inte begränsa oss till enbart ett fåtal verktyg i verktygslådan.
          </note>
          <note>
            Av det skälet har vi från Liberalerna lagt fram en motion som
            också lyfts fram i reservation 1. Vi är väldigt glada att det
            är fler partier som sluter upp bakom den motionen. Den innebär
            en konkret lagändring och en ändring av regeringens förslag. Det
            i sig innebär att vi också inkluderar energibärare och inte bara
            energiproduktion, och vi inkluderar all fossilfri produktion helt
            enkelt. Jag yrkar bifall till reservation nummer 1.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 17 juni.)
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 15 juni
          </note>
          <note>
            2020/21:831 Simkunnighet
          </note>
          <note>
            av Kristina Axén Olin (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:832 A-kassa för företagare
          </note>
          <note>
            av Mats Green (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:833 Påverkan på Skåne av sommarens revision av kärnkraften
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Anders Ygeman (S)
          </note>
          <note>
            2020/21:834 Förutsättningar för skärgården att leva året om
          </note>
          <note>
            av Kerstin Lundgren (C)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:835 Skärpta krav på pedagogisk omsorg
          </note>
          <note>
            av Roger Haddad (L)
          </note>
          <note>
            till utbildningsminister Anna Ekström (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 15 juni
          </note>
          <note>
            2020/21:3198 Kostnadskontroll hos Trafikverket
          </note>
          <note>
            av Martina Johansson (C)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3199 Konkurrenskraftiga villkor för fjärrzonstrafik
          </note>
          <note>
            av David Josefsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3200 Kvicksilvertunnorna i Bottenhavet
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3201 Definitionen av odikad torvmark
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3202 Kemikalieskatten och begagnad it
          </note>
          <note>
            av Betty Malmberg (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3203 Tjänstemannaansvar
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3204 Brister vid NFC
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3205 Personalbrist i restaurangbranschen
          </note>
          <note>
            av Björn Söder (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:3206 Brott mot arbetsmiljölagen inom vård och omsorg
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3207 Skolmyndigheternas stöd till dyslektiker
          </note>
          <note>
            av Roger Haddad (L)
          </note>
          <note>
            till utbildningsminister Anna Ekström (S)
          </note>
          <note>
            2020/21:3208 Utbildningsplatser för trafiklärare
          </note>
          <note>
            av Mikael Larsson (C)
          </note>
          <note>
            till utbildningsminister Anna Ekström (S)
          </note>
          <note>
            2020/21:3209 Befordringskravet för post
          </note>
          <note>
            av Mikael Larsson (C)
          </note>
          <note>
            till statsrådet Anders Ygeman (S)
          </note>
          <note>
            2020/21:3210 Avsteg från EU-gemensam coronastrategi
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:3211 Strategi och långsiktighet för biobanksområdet
          </note>
          <note>
            av Lina Nordquist (L)
          </note>
          <note>
            till socialminister Lena Hallengren (S)
          </note>
          <note>
            2020/21:3212 Transportbidraget
          </note>
          <note>
            av Mattias Karlsson i Luleå (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3213 Kompetensbristen i restaurangbranschen
          </note>
          <note>
            av Lotta Olsson (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3214 Förtroendet för Sverige som gruvnation
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3215 De svenska elpriserna
          </note>
          <note>
            av Lars Hjälmered (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3216 Beslut gällande Kallakgruvan
          </note>
          <note>
            av Lars Hjälmered (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3217 Hanteringen av vapenlicenser
          </note>
          <note>
            av Anders Åkesson (C)
          </note>
          <note>
            till statsrådet Mikael Damberg (S)
          </note>
          <note>
            2020/21:3218 G7-ländernas syn på kinesiskt inflytande
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3219 Ett nytt regelverk för postutdelning
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:3220 Häktesplatser
          </note>
          <note>
            av Mattias Karlsson i Luleå (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3221 Självförsörjningsgrad och pensioner
          </note>
          <note>
            av Mattias Karlsson i Luleå (M)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:3222 Bekämpning av mygg vid översvämningar
          </note>
          <note>
            av Mikael Larsson (C)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3223 Fängslande av politiker och folkvalda i Turkiet
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2020/21:3224 Turkiets agerande i Kurdistan
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2020/21:3225 Livscykelanalys och koldioxidutsläpp
          </note>
          <note>
            av Mattias Karlsson i Luleå (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3226 Handläggningstiden vid överprövning av skötselplaner
            för statens reservat
          </note>
          <note>
            av Anders Åkesson (C)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3227 Den årliga tidsomställningen
          </note>
          <note>
            av Ann-Christine From Utterstedt (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3228 Ett särskilt tortyrbrott
          </note>
          <note>
            av Johan Pehrson (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 20 Kammaren åtskildes kl. 17.34.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 7 anf.
            4 (delvis),
          </note>
          <note>
            av förste vice talmannen därefter till och med § 7 anf. 52 (delvis),
          </note>
          <note>
            av tredje vice talmannen därefter till och med § 10 anf. 73 (delvis),
          </note>
          <note>
            av förste vice talmannen därefter till och med § 10 anf. 86 (delvis),
          </note>
          <note>
            av andre vice talmannen därefter till och med § 17 anf. 102 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Riktlinjer för den ekonomiska politiken och Vårändringsbudget
            för 2021 samt extra ändringsbudget – förstärkt nedsättning av
            arbetsgivaravgifterna för 19–23-åringar under juni–augusti 2021
          </note>
          <note>
            Finansutskottets betänkande 2020/21:FiU20
          </note>
          <note>
            Finansutskottets betänkande 2020/21:FiU21
          </note>
          <note>
            Anf. 1 ELISABETH SVANTESSON (M)
          </note>
          <note>
            Anf. 2 OSCAR SJÖSTEDT (SD)
          </note>
          <note>
            Anf. 3 ULLA ANDERSSON (V)
          </note>
          <note>
            Anf. 4 JAKOB FORSSMED (KD)
          </note>
          <note>
            Anf. 5 ÅSA WESTLUND (S)
          </note>
          <note>
            Anf. 6 ULLA ANDERSSON (V) replik
          </note>
          <note>
            Anf. 7 ÅSA WESTLUND (S) replik
          </note>
          <note>
            Anf. 8 ULLA ANDERSSON (V) replik
          </note>
          <note>
            Anf. 9 ÅSA WESTLUND (S) replik
          </note>
          <note>
            Anf. 10 EMIL KÄLLSTRÖM (C)
          </note>
          <note>
            Anf. 11 JAKOB FORSSMED (KD) replik
          </note>
          <note>
            Anf. 12 EMIL KÄLLSTRÖM (C) replik
          </note>
          <note>
            Anf. 13 JAKOB FORSSMED (KD) replik
          </note>
          <note>
            Anf. 14 EMIL KÄLLSTRÖM (C) replik
          </note>
          <note>
            Anf. 15 ULLA ANDERSSON (V) replik
          </note>
          <note>
            Anf. 16 EMIL KÄLLSTRÖM (C) replik
          </note>
          <note>
            Anf. 17 ULLA ANDERSSON (V) replik
          </note>
          <note>
            Anf. 18 EMIL KÄLLSTRÖM (C) replik
          </note>
          <note>
            Anf. 19 MATS PERSSON (L)
          </note>
          <note>
            Anf. 20 KAROLINA SKOG (MP)
          </note>
          <note>
            Anf. 21 ELISABETH SVANTESSON (M) replik
          </note>
          <note>
            Anf. 22 KAROLINA SKOG (MP) replik
          </note>
          <note>
            Anf. 23 ELISABETH SVANTESSON (M) replik
          </note>
          <note>
            Anf. 24 KAROLINA SKOG (MP) replik
          </note>
          <note>
            Anf. 25 ULLA ANDERSSON (V) replik
          </note>
          <note>
            Anf. 26 KAROLINA SKOG (MP) replik
          </note>
          <note>
            Anf. 27 ULLA ANDERSSON (V) replik
          </note>
          <note>
            Anf. 28 KAROLINA SKOG (MP) replik
          </note>
          <note>
            Anf. 29 JAKOB FORSSMED (KD) replik
          </note>
          <note>
            Anf. 30 KAROLINA SKOG (MP) replik
          </note>
          <note>
            Anf. 31 JAKOB FORSSMED (KD) replik
          </note>
          <note>
            Anf. 32 KAROLINA SKOG (MP) replik
          </note>
          <note>
            Anf. 33 Finansminister MAGDALENA ANDERSSON (S)
          </note>
          <note>
            Anf. 34 OSCAR SJÖSTEDT (SD) replik
          </note>
          <note>
            Anf. 35 Finansminister MAGDALENA ANDERSSON (S) replik
          </note>
          <note>
            Anf. 36 OSCAR SJÖSTEDT (SD) replik
          </note>
          <note>
            Anf. 37 Finansminister MAGDALENA ANDERSSON (S) replik
          </note>
          <note>
            Anf. 38 ELISABETH SVANTESSON (M) replik
          </note>
          <note>
            Anf. 39 Finansminister MAGDALENA ANDERSSON (S) replik
          </note>
          <note>
            Anf. 40 ELISABETH SVANTESSON (M) replik
          </note>
          <note>
            Anf. 41 Finansminister MAGDALENA ANDERSSON (S) replik
          </note>
          <note>
            Anf. 42 JAKOB FORSSMED (KD) replik
          </note>
          <note>
            Anf. 43 Finansminister MAGDALENA ANDERSSON (S) replik
          </note>
          <note>
            Anf. 44 JAKOB FORSSMED (KD) replik
          </note>
          <note>
            Anf. 45 Finansminister MAGDALENA ANDERSSON (S) replik
          </note>
          <note>
            Anf. 46 ULLA ANDERSSON (V) replik
          </note>
          <note>
            Anf. 47 Finansminister MAGDALENA ANDERSSON (S) replik
          </note>
          <note>
            Anf. 48 ULLA ANDERSSON (V) replik
          </note>
          <note>
            Anf. 49 Finansminister MAGDALENA ANDERSSON (S) replik
          </note>
          <note>
            Anf. 50 NIKLAS WYKMAN (M)
          </note>
          <note>
            Anf. 51 DAVID LÅNG (SD)
          </note>
          <note>
            Anf. 52 TONY HADDOU (V)
          </note>
          <note>
            Anf. 53 HAMPUS HAGMAN (KD)
          </note>
          <note>
            Anf. 54 JÖRGEN HELLMAN (S)
          </note>
          <note>
            Anf. 55 NIKLAS WYKMAN (M) replik
          </note>
          <note>
            Anf. 56 JÖRGEN HELLMAN (S) replik
          </note>
          <note>
            Anf. 57 NIKLAS WYKMAN (M) replik
          </note>
          <note>
            Anf. 58 JÖRGEN HELLMAN (S) replik
          </note>
          <note>
            Anf. 59 MIKAEL LARSSON (C)
          </note>
          <note>
            Anf. 60 NIKLAS WYKMAN (M) replik
          </note>
          <note>
            Anf. 61 MIKAEL LARSSON (C) replik
          </note>
          <note>
            Anf. 62 NIKLAS WYKMAN (M) replik
          </note>
          <note>
            Anf. 63 MIKAEL LARSSON (C) replik
          </note>
          <note>
            Anf. 64 TONY HADDOU (V) replik
          </note>
          <note>
            Anf. 65 MIKAEL LARSSON (C) replik
          </note>
          <note>
            Anf. 66 TONY HADDOU (V) replik
          </note>
          <note>
            Anf. 67 MIKAEL LARSSON (C) replik
          </note>
          <note>
            Anf. 68 GULAN AVCI (L)
          </note>
          <note>
            Anf. 69 REBECKA LE MOINE (MP)
          </note>
          <note>
            Anf. 70 AMINEH KAKABAVEH (-)
          </note>
          <note>
            Anf. 71 DENNIS DIOUKAREV (SD)
          </note>
          <note>
            (Beslut fattades under § 13.)
          </note>
          <note>
            § 8 Utvärdering av penningpolitiken för perioden 2018–2020
          </note>
          <note>
            Finansutskottets betänkande 2020/21:FiU24
          </note>
          <note>
            (Beslut fattades under § 13.)
          </note>
          <note>
            § 9 Årsredovisning för staten 2020
          </note>
          <note>
            Finansutskottets betänkande 2020/21:FiU30
          </note>
          <note>
            (Beslut fattades under § 13.)
          </note>
          <note>
            § 10 Åtgärder för att förbättra polisens effektivitet
          </note>
          <note>
            Justitieutskottets betänkande 2020/21:JuU41
          </note>
          <note>
            Anf. 72 FREDRIK LUNDH SAMMELI (S)
          </note>
          <note>
            Anf. 73 JOHAN HEDIN (C)
          </note>
          <note>
            Anf. 74 LINDA WESTERLUND SNECKER (V)
          </note>
          <note>
            Anf. 75 RASMUS LING (MP)
          </note>
          <note>
            Anf. 76 JOHAN FORSSELL (M)
          </note>
          <note>
            Anf. 77 LINDA WESTERLUND SNECKER (V) replik
          </note>
          <note>
            Anf. 78 JOHAN FORSSELL (M) replik
          </note>
          <note>
            Anf. 79 LINDA WESTERLUND SNECKER (V) replik
          </note>
          <note>
            Anf. 80 JOHAN FORSSELL (M) replik
          </note>
          <note>
            Anf. 81 FREDRIK LUNDH SAMMELI (S) replik
          </note>
          <note>
            Anf. 82 JOHAN FORSSELL (M) replik
          </note>
          <note>
            Anf. 83 FREDRIK LUNDH SAMMELI (S) replik
          </note>
          <note>
            Anf. 84 JOHAN FORSSELL (M) replik
          </note>
          <note>
            Anf. 85 ADAM MARTTINEN (SD)
          </note>
          <note>
            Anf. 86 ANDREAS CARLSON (KD)
          </note>
          <note>
            (Beslut fattades under § 13.)
          </note>
          <note>
            § 11 Gymnasieskolan
          </note>
          <note>
            Utbildningsutskottets betänkande 2020/21:UbU13
          </note>
          <note>
            Anf. 87 LARS PÜSS (M)
          </note>
          <note>
            Anf. 88 PATRICK RESLOW (SD)
          </note>
          <note>
            Anf. 89 FREDRIK CHRISTENSSON (C)
          </note>
          <note>
            Anf. 90 CHRISTIAN CARLSSON (KD)
          </note>
          <note>
            Anf. 91 ROGER HADDAD (L)
          </note>
          <note>
            Anf. 92 CAROLINE HELMERSSON OLSSON (S)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 15 juni
          </note>
          <note>
            TU12 Förarbevis för vattenskoter
          </note>
          <note>
            TU15 Järnvägsfrågor
          </note>
          <note>
            TU17 En strategi för hållbar och smart mobilitet
          </note>
          <note>
            TU18 Förlängd giltighetstid för yrkeskompetensbevis
          </note>
          <note>
            NU17 Regelförenkling för företag
          </note>
          <note>
            NU26 Riksrevisionens rapport om effektutvärderingar av näringspolitiken
          </note>
          <note>
            NU29 Anpassningar till EU:s marknadskontrollförordning
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            FiU20 Riktlinjer för den ekonomiska politiken
          </note>
          <note>
            FiU21 Vårändringsbudget för 2021 samt extra ändringsbudget –
            förstärkt nedsättning av arbetsgivaravgifterna för 19–23-åringar
            under juni–augusti 2021
          </note>
          <note>
            FiU24 Utvärdering av penningpolitiken för perioden 2018–2020
          </note>
          <note>
            FiU30 Årsredovisning för staten 2020
          </note>
          <note>
            JuU41 Åtgärder för att förbättra polisens effektivitet
          </note>
          <note>
            § 14 (forts. från § 11) Gymnasieskolan (forts. UbU13)
          </note>
          <note>
            Anf. 93 ANNIKA HIRVONEN (MP)
          </note>
          <note>
            Anf. 94 DANIEL RIAZAT (V)
          </note>
          <note>
            (Beslut skulle fattas den 17 juni.)
          </note>
          <note>
            § 15 Stiftelsen Riksbankens Jubileumsfonds verksamhet och årsredovisning
            2020
          </note>
          <note>
            Utbildningsutskottets betänkande 2020/21:UbU20
          </note>
          <note>
            (Beslut skulle fattas den 17 juni.)
          </note>
          <note>
            § 16 Riksrevisionens rapport om styrning av ämneslärarutbildningen
            vid Högskolan i Gävle, Linnéuniversitetet och Stockholms universitet
          </note>
          <note>
            Utbildningsutskottets betänkande 2020/21:UbU21
          </note>
          <note>
            Anf. 95 MARIE-LOUISE HÄNEL SANDSTRÖM (M)
          </note>
          <note>
            Anf. 96 GUNILLA SVANTORP (S)
          </note>
          <note>
            Anf. 97 MARIE-LOUISE HÄNEL SANDSTRÖM (M) replik
          </note>
          <note>
            Anf. 98 GUNILLA SVANTORP (S) replik
          </note>
          <note>
            Anf. 99 MARIE-LOUISE HÄNEL SANDSTRÖM (M) replik
          </note>
          <note>
            Anf. 100 GUNILLA SVANTORP (S) replik
          </note>
          <note>
            (Beslut skulle fattas den 17 juni.)
          </note>
          <note>
            § 17 Tidsfrister och kontaktpunkt för att främja tillförsel av
            förnybar energi
          </note>
          <note>
            Näringsutskottets betänkande 2020/21:NU27
          </note>
          <note>
            Anf. 101 PATRIK ENGSTRÖM (S)
          </note>
          <note>
            Anf. 102 LOTTA OLSSON (M)
          </note>
          <note>
            Anf. 103 PATRIK ENGSTRÖM (S) replik
          </note>
          <note>
            Anf. 104 LOTTA OLSSON (M) replik
          </note>
          <note>
            Anf. 105 PATRIK ENGSTRÖM (S) replik
          </note>
          <note>
            Anf. 106 LOTTA OLSSON (M) replik
          </note>
          <note>
            Anf. 107 JOSEF FRANSSON (SD)
          </note>
          <note>
            Anf. 108 RICKARD NORDIN (C)
          </note>
          <note>
            Anf. 109 LORENA DELGADO VARAS (V)
          </note>
          <note>
            Anf. 110 CAMILLA BRODIN (KD)
          </note>
          <note>
            Anf. 111 JOAR FORSSELL (L)
          </note>
          <note>
            (Beslut skulle fattas den 17 juni.)
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Kammaren åtskildes kl. 17.34.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
