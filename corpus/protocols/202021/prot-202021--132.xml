<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--132</head>
          <docDate when="2021-06-02">2021-06-02</docDate>
        </div>
      </front>
      <body>
        <div>
          <note>
            § 1 Anmälan om ersättare
          </note>
          <note>
            Först e vice talmannen anmälde att Margareta Fransson (MP) skulle
            tjänstgöra som ersättare för Rebecka Le Moine (MP) under tiden
            för henne s ledighet den 19 september 2021 – 19 mars 2022 .
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21:773
          </note>
          <note>
            Till riksdagen
          </note>
          <note>
            Interpellation 2020/21:773 Bostadstillägget i sjuk ‑ och a ktivitetsersättningen
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är andra inbokade åtaganden.
          </note>
          <note>
            Stockholm den 28 maj 2021
          </note>
          <note>
            Social departementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:199 och 203 till socialförsäkringsutskottet
          </note>
          <note>
            2020/21:201 till civilutskottet
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utrikesutskottets betänkande
          </note>
          <note>
            2020/21:UU14 Interparlamentariska unionen (IPU)
          </note>
          <note>
            Justitieutskottets betänkanden
          </note>
          <note>
            2020/21:JuU36 Utvidgade möjligheter att utreda förlisningen av
            passagerarfartyget Estonia
          </note>
          <note>
            2020/21:JuU24 Straffrättsliga frågor
          </note>
          <note>
            2020/21:JuU27 Våldsbrott och brottsoffer
          </note>
          <note>
            Socialförsäkringsutskottets betänkande
          </note>
          <note>
            2020/21:SfU27 Kompletterande regler för uppehållstillstånd vid
            gymna ­ siestudier
          </note>
          <note>
            § 5 Genomförande av bestämmelsen i EU:s direktiv mot skatteundandraganden
            för att motverka omvända hybrida missmatchningar
          </note>
          <note>
            Skatteutskottets betänkande 2020/21:SkU23
          </note>
          <note>
            Genomförande av bestämmelsen i EU:s direktiv mot skatteundandraganden
            för att motverka omvända hybrida missmatchningar (prop. 2020/21:111)
          </note>
          <note>
            föredrogs.
          </note>
          <note>
            Förste vice t almannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 6 Justerad beräkning av bilförmån
          </note>
          <note>
            Skatteutskottets betänkande 2020/21:SkU28
          </note>
          <note>
            Justerad beräkning av bilförmån (prop. 2020/21:156)
          </note>
          <note>
            föredrogs.
          </note>
          <note>
            Anf. 1 BORIANA ÅBERG (M):
          </note>
          <note>
            Fru talman! I dag debatterar vi ännu ett förslag från regeringen
            som slår hårt mot dem som är beroende av bilen. Det är ett förslag
            som innebär ytterligare pålagor för dem som arbetar och gör rätt
            för sig.
          </note>
          <note>
            Regeringen vill justera den schablonberäkning som används för
            att fastställa värdet av bilförmån. Syftet uppges vara att förmånsvärdet
            bättre ska motsvara kostnaden för innehav av en privat bil samt
            att neutralitet ska uppnås mellan inkomst i form av bilförmån
            respektive kontant lön.
          </note>
          <note>
            Det sistnämnda verkar ju vara ett gott syfte. Naturligtvis ska
            skatteuttaget vara detsamma oavsett om ersättningen betalas ut
            i form av kontantlön eller någon annan förmån. Men i själva verket
            är detta bara ytterligare ett av ett oräkneligt antal förslag
            från regeringen som handlar om att höja skatterna. Man måste nämligen
            ställa sig frågan: Är tillgång till en tjänstebil att likställa
            med ägande av en privat bil? Nej, fru talman, det är det inte.
          </note>
          <note>
            En tjänstebil är nämligen, som namnet säger, en bil man använder
            i tjänsten. Det är ett arbetsredskap utan vilket många inte skulle
            klara sitt arbete. Rörmokaren, elektrikern, målaren, säljaren
            och många andra yrkes ­ kategorier behöver bilen för att ta sig
            till sin arbetsplats, för att köra mellan de platser där de utför
            sina uppdrag och för att transportera sina verktyg.
          </note>
          <note>
            Det fungerar inte att transportera ett tre meter långt rör i
            tunnelbanan. Och tunnelbanan, fru talman, finns bara i Stockholm.
            Detta är något som regeringen verkar vara ovetande om eller i
            annat fall väljer att helt bortse från. Någon annan slutsats går
            inte att dra av utformningen av regeringens bilfientliga politik.
          </note>
          <note>
            Många arbetstagare har ingen påverkan när det gäller företagens
            val av bil. Det är oftast inte arbetstagaren som väljer märke,
            storlek, drivlina och utrustning. Inte sällan förses bilarna med
            dekaler och andra reklambudskap, och bilförmånen värderas ofta
            betydligt högre än arbetstagarens privata behov.
          </note>
          <note>
            Fru talman! Tidpunkten för införandet av förslaget är sällsynt
            illa vald. När pandemin har ändrat förutsättningarna för många
            företag, hela bran ­ scher går på knäna och många företag står
            på randen till konkurs behövs det verkligen inga nya skattehöjningar.
          </note>
          <note>
            Den så kallade justeringen av bilförmånen är inget annat än en
            skattehöjning på arbete. Regeringen beräknar att den kommer att
            ge 2,33 miljarder kronor till statskassan. 2,33 miljarder ytterligare
            i pålagor blir en extra börda i ett oerhört bekymmersamt läge.
            Det här sker när arbetslösheten är rekordhög, den fjärde högsta
            i hela EU, trots att statsministern lovade att Sverige redan förra
            året skulle ha den lägsta arbetslösheten. Detta är en helt felaktig
            prioritering och direkt ansvarslöst av regeringen.
          </note>
          <note>
            Förslaget har upprört många. I veckan fick jag mejl av en företagare,
            konsult i energibranschen. Han kör i vanliga fall cirka 4 000
            mil per år, men inte i år, för han har inte kunnat besöka några
            kunder alls på grund av pandemin. Det blir svårt för honom att
            betala för en förmån han inte har använt vare sig i jobbet eller
            privat. Och han är inte ensam. Många har hört av sig med synpunkter,
            och alla har varit negativa. Det är vanliga människor som oroar
            sig för att de inte kommer att ha råd med den förestående höjningen
            och för att de kommer att behöva köpa en privatbil, då oftast
            med betydligt sämre miljöprestanda och betydligt sämre säkerhet.
          </note>
          <note>
            Omkring 300 000 personer beskattas i dag för förmånsbil i Sverige.
            Förslaget kommer att innebära en skattehöjning på omkring 400–800
            kronor i månaden. Människor som är beroende av bilen är redan
            drabbade av den nyligen införda fordonsskattehöjningen i bonus–malus-systemet
            samt de senaste årens kraftigt höjda drivmedelspriser.
          </note>
          <note>
            Utöver de redan nämnda negativa effekterna skapar det faktum
            att förändringen av förmånsbeskattningen sker i ett halvårsskifte
            en massa extra onödig administration för företagen, men även för
            andra aktörer, som Skatteverket, finansbolag och leasingbolag.
            Man kommer att behöva hantera tre olika beräkningsmodeller i förmånssystemet.
            Särskilt drabbar detta, som alltid när regeringen lägger fram
            sina ogenomtänkta förslag, mindre företag.
          </note>
          <note>
            Fru talman! Förutom de redan anförda nackdelarna med förslaget
            är det ytterst tveksamt om det leder till några miljövinster.
            Kostnadshöjningarna i förmånssystemet befaras komma att fördröja
            omställningen av for ­ donsflottan. Företagen brukar vara först
            med den nya tekniken, och det är marknaden för tjänstebilar som
            har introducerat de flesta nya elbilarna och laddhybriderna, som
            sedan har sålts vidare på privatmarknaden.
          </note>
          <note>
            Det senaste året registrerades omkring tre fjärdedelar av alla
            elbilar och laddhybrider på företag. Om företagen i betydligt
            minskad omfattning kommer att kunna erbjuda förmånsbilar riskerar
            försäljningen av nya miljövänliga bilar att sjunka och förnyelsen
            av bilbeståndet att avstanna. Det är inte en önskad utveckling.
            Men i vanlig ordning hänger regeringens vackra ord om miljö och
            deras beslut och praktiska handlingar inte ihop.
          </note>
          <note>
            Fru talman! Jag yrkar bifall till reservation 1.
          </note>
          <note>
            Anf. 2 ANNE OSKARSSON (SD):
          </note>
          <note>
            Fru talman! Regeringen har lagt fram ett nytt förslag på riksdagens
            bord. Nu gäller saken en relativt perifer fråga om beräkning av
            bilförmån.
          </note>
          <note>
            Vid närmare betraktelse kanske frågan är något större än vad
            den antyder, då skatten höjs med 2,33 miljarder. Det handlar om
            en grön skatteväxling, det vill säga regeringens skattepolitik
            i sin helhet, och det handlar om statens finanser.
          </note>
          <note>
            Cirka 300 000 personer förmånsbeskattas i år. Ingen hänsyn tas
            till dem som får en höjning av förmånsbeskattningen med 25 procent
            ytterligare. Det motsvarar 400–800 kronor per månad. Det är rätt
            mycket.
          </note>
          <note>
            Skatten drabbar huvudsakligen män, då 80 procent av dem som förmånsbeskattas
            är män. Denna justering har enligt propositionen en försumbar
            effekt på den ekonomiska jämställdheten mellan män och kvinnor
            i landet. År 2019 var snittlönen för dem som har förmånsbil 51
            400 kronor, och bilförmånen är vanligast i pendlingskommuner nära
            storstaden.
          </note>
          <note>
            När vi är i ett läge där samhällsekonomin står inför mycket stora
            risker på grund av pandemin och en omstart måste göras föreslår
            regeringen att vi ska höja skatten på förmånsbilar. Med tydlig
            skärpa träffas företag, som ju är motorn i den ekonomiska utvecklingen.
          </note>
          <note>
            Förslaget om justerad beräkning av bilförmån handlar i grund
            och botten om att höja skatten lite extra och lite utöver de övriga
            skattehöjningar man redan har gjort. Skattehöjningar har gjorts
            på transporter, bränslen och inte minst genom bonus–malus-systemet
            där man i flera steg har skärpt beskattningen.
          </note>
          <note>
            Fru talman! Sverigedemokraterna har påtalat hur bonus–malus varit
            en metod för att dra in pengar till ökande samhällskostnader som
            regeringen har ansvar för. Regeringen för nu fram en skatt som
            innebär ännu mer av samma vara i stället för att lösa problemen.
          </note>
          <note>
            Hur kommer det sig att regeringen i de flesta fall väljer att
            höja skatten på grundläggande beståndsdelar av samhällsekonomin
            för att finansiera växande samhällskostnader i stället för att
            minska kostnaderna för samhällsproblem? Dessa i sin tur genererar
            nya samhällsproblem.
          </note>
          <note>
            Nu läggs lök på laxen, och skattehöjningar drar åt tumskruvarna
            för att pressa de bilister som har ”fel bil” in i en återvändsgränd.
            Ett problem med förslaget är att ingen hänsyn har tagits annat
            än förmånsbil eller privatägd bil . L easing har inte ingått.
            Inte heller har gasbilar beaktats. Gasbilar är den typ av bil
            som ligger närmast brytpunkten, det vill säga den bil som får
            högst tillägg på förmånsbeskattningen. Elbilar är något dyrare,
            så de får något mindre höjd skatt.
          </note>
          <note>
            Inte heller har hänsyn tagits till om bilen används som arbetsredskap
            eller om den används privat. Borde det inte vara så att det är
            just den pri ­ vata delen som skulle vara förmånsbeskattad och
            inte när man använder bilen som arbetsredskap?
          </note>
          <note>
            Det saknas i allmänhet en helhetssyn på hur olika styrmedel påverkar
            dem som är beroende av bilen som transportmedel och arbetsredskap.
            Därför behöv er det göras en total översyn av regelverket för
            bilförmån där syftet ska vara bredare än en regelförenkling. Översynen
            behöver också innefatta parkering och andra rörliga kostnader.
          </note>
          <note>
            Det är också så att nedsättningen av förmånsvärdet för miljöbilar
            styr mot klimatmålet 2030 om att minska utsläpp av växthusgaser
            från inrikes transporter. De ökade kostnader som föreslås riskerar
            att fördröja omställningen av fordonsflottan.
          </note>
          <note>
            Kanske borde man hellre ge bonus till alla som lämnar sin bil
            till skroten för att ta bort de smutsigaste bilarna i stället
            för att se till att de bilar som verkligen skulle behövas drabbas.
            Jag yrkar bifall till reservation nummer 1.
          </note>
          <note>
            Anf. 3 HAMPUS HAGMAN (KD):
          </note>
          <note>
            Fru talman! Regeringen föreslår förändringar i förmånsvärdet
            på bilar. Förslaget har flera olika brister och är väldigt märkligt
            utformat.
          </note>
          <note>
            Det är synd, fru talman, därför att det finns absolut skäl att
            göra förändringar av förmånssystemet. Systemet skapar en snedvridning
            mellan förmånsbilar och privatägda bila r . Det är problematiskt
            då många i praktiken inte kan välja en förmånsbil eftersom de
            inte kan få tillgång till detta via sin arbetsgivare.
          </note>
          <note>
            Enligt Ekonomistyrningsverket har den faktiska bilkostnaden ökat
            med 40–45 procent sedan 1997. Förmånsvärdet har under samma period
            ökat med 10–15 procent. Samtidigt är möjligheten till förmånsbil
            viktig för många småföretagare, och en stor del av nybilsförsäljningen
            sker via förmånssystemet.
          </note>
          <note>
            Därför måste en förändring av systemet göras på ett klokt sätt.
            Regeringens förslag till förändringar är tyvärr allt annat än
            klokt. Förslaget innebär att dyra förmånsbilar, bilar som kostar
            över 650 000 kronor, kommer att få ett lägre förmånsvärde, medan
            skattehöjningen slår hårdast mot dem som kör en förmånsbil med
            ett pris runt 357 000 kronor.
          </note>
          <note>
            Ekonomistyrningsverket har visat att de dyrare bilarna – de som
            nu alltså ska få ett lägre förmånsvärde – i högre grad körs av
            dem med högre inkomst. Regeringens förslag har alltså en tveksam
            fördelningspolitisk profil som inte över huvud taget rimmar med
            hur det brukar låta från socialdemokrater i debatten.
          </note>
          <note>
            Att de billigare bilarna får bära kostnaden för skattehöjningen,
            medan de allra dyraste bilarna får en skattesänkning, innebär
            dessutom att regeringens förslag missgynnar kvinnor med förmånsbil,
            eftersom det genomsnittliga förmånsvärdet på bilen är högre för
            män än för kvinnor. Inte heller detta rimmar med hur det brukar
            låta från socialdemokrater i debatten. Regeringens förslag innebär
            dessutom att kostnaden ökar för flera typer av förmånsbilar som
            är elbilar. Vi kristdemokrater ifrågasätter alla dessa märkliga
            prioriteringar.
          </note>
          <note>
            Fru talman! Det finns som sagt skäl att förändra förmånsvärdessystemet.
            Men i stället för att sänka skatten på dyra bilar och höja den
            på billig ­ are bilar föreslår vi kristdemokrater att en större
            del av skattehöjningen betalas av dem som har förhållandevis dyra
            bilar.
          </note>
          <note>
            Jämfört med regeringens förslag innebär vårt förslag upp till
            300 kronor lägre skatt per månad för dem med förmånsbilar värda
            under 357 000 kronor.
          </note>
          <note>
            Vårt förslag har en bättre fördelningspolitisk profil än regeringens
            förslag och innebär att människor som bor i mindre tätbefolkade
            områden, och som generellt kör något billigare förmånsbilar, får
            en skattesänkning jämfört med regeringens förslag.
          </note>
          <note>
            Borttagandet av det nedsatta förmånsvärdet för miljöbilar borde
            inte heller ha skett. Miljöbilar hade då, enligt vårt förslag,
            fortsatt kunnat ha ett nedsatt förmånsvärde enigt de regler som
            gällde före januari i år. Därmed hade inte miljöbilarna drabbats
            så hårt av en förmånsvärdesjustering.
          </note>
          <note>
            Fru talman! De förändringar i beskattningen av förmånsbilar som
            rege ­ ringen har föreslagit är varken kloka eller välavvägda.
            Det är synd , efter ­ som det finns skäl att göra förändringar
            inte minst för att minska snedvrid ­ ningen mellan privatägda
            bilar och förmånsbilar. Jag yrkar därför bifall till Kristdemokraternas
            reservation, reservation 2.
          </note>
          <note>
            Anf. 4 PATRIK LUNDQVIST (S):
          </note>
          <note>
            Fru talman! Kostnaden för en bil ska vara densamma oavsett om
            man köper den själv eller får den betald av arbetsgivaren. Det
            är målet för den förändring som vi nu debatterar. Det utgår från
            något väldigt fint, nämligen rättvisa.
          </note>
          <note>
            Rättvisa betyder däremot inte riktigt samma sak för alla. En
            del tycker att det är rättvist att den som har möjlighet att få
            en lägre beskattad förmånsbil också ska få det, även om de är
            relativt få om man ser till hela befolkningen.
          </note>
          <note>
            Jag har många gånger fått frågan varför de som har förmånsbil
            ska straffbeskattas och varför alla ska ha det lika dåligt, som
            det brukar heta. För mig är det en rätt befängd fråga. Varför
            ska den som har möjligheten att ha förmånsbil också få en lägre
            skatt än vad andra människor har på sitt bilägande? Det är i dag
            ett system som premierar vissa lösningar framför andra och slår
            väldigt orättvist.
          </note>
          <note>
            Vi kommer nu att förändra förutsättningarna vad gäller förmånsbilar,
            och det är naturligtvis så att de som i framtiden kommer att få
            betala mer inte är så nöjda. Men förändringarna kommer också från
            att det i dag är förmånligare, alltså billigare, att betala en
            bil till sina anställda än att betala lön i kontanter. Det har
            inte varit ambitionen med den svenska skattepolitiken att den
            som har möjligheten och positionen att få en bil betald av arbetsgivaren
            ska ha en fördel jämfört med dem som inte har den möjligheten.
          </note>
          <note>
            I grund och botten ska skattesystemet vara utformat så att det
            inte spelar någon roll om anställda betalas med kontanter eller
            andra förmåner, till exempel bilar, resor eller någonting annat.
            Det ska åtminstone inte vara förmånligt för arbetsgivare att komma
            undan att betala med kontanter som den anställde kan använda till
            vad den vill. Det här skapar en rättvisa mellan dem som har en
            sådan här möjlighet och dem som inte har det.
          </note>
          <note>
            Det finns ungefär 300 000 förmånsbilar som rullar i Sverige i
            dag, och de är lägre beskattade än alla andra cirka 5 miljoner
            personbilar som vi har totalt.
          </note>
          <note>
            Man kan naturligtvis resonera, som vi har hört här tidigare från
            talarstolen, om de människor som i dag får använda bilar som verkligen
            behövs i yrket även ska få använda dem privat – bilar som är specialanpassade
            eller ombyggda för att vara yrkesfordon och räknas som arbetsredskap.
            Det är denna grupp som dagens system kanske funkar okej för, och
            de kommer naturligtvis att behöva de här bilarna även framöver.
            Det finns en risk att företagen då inte tycker att det är lika
            bra att låta sina anställda använda bilarna även efter arbetstid.
          </note>
          <note>
            Vi har hört Kristdemokraterna här prata om fördelningsprofil.
            Yrkesfordonen är ju den grupp av bilar som är dyrast, just därför
            att de måste specialanpassas för att de används på ett sätt som
            en vanlig privatperson inte använder en bil på. Det blir då väldigt
            märkligt att prata om just fördelningsprofilen, att man ska hålla
            nere justeringen för dyrare bilar så att de även fortsättningsvis
            ska betala mer. Det tycker inte vi är rimligt.
          </note>
          <note>
            Vi tycker att det här är ett väldigt väl avvägt förslag, där
            vi både tar hänsyn till bilarna som arbetsredskap och ser till
            att beskattningen blir så lika som möjligt för alla som har bil
            i Sverige.
          </note>
          <note>
            Ett annat argument som vi har hört här i dag från talarstolen
            är att reglerna skulle vara för enkla och inte tar hänsyn till
            tillräckligt många saker. Det är precis tvärtemot hur det brukar
            låta i den här talarstolen. Oftast brukar man tycka att reglerna
            är för komplicerade, att de är för svåra att använda och att det
            blir för mycket administration för företagen. Det är också en
            aspekt som vi har vägt in i förslaget. Nu får vi det emot oss
            för att det blir för förenklat och inte tar hänsyn till tillräckligt
            mycket.
          </note>
          <note>
            Jag tycker att det här blir lite märkligt. Vi vill alla ha ett
            enkelt system. Vi kan inte anpassa vår argumentation här i talarstolen
            efter vad som passar just för tillfället och vilka man råkar vilja
            flörta med just nu.
          </note>
          <note>
            Fru talman! Med detta yrkar jag bifall till propositionen och
            avslag på motionerna.
          </note>
          <note>
            Anf. 5 BORIANA ÅBERG (M) replik:
          </note>
          <note>
            Fru talman! Patrik Lundqvist anförde en del argument för att
            höja skatten på bilförmån. Det var rättvisa, det var regelförenklingar
            och förenklingar i systemet.
          </note>
          <note>
            Om han nu anser att det är skillnad mellan lön och kontanter
            och bilförmån, varför inte sänka inkomstskatten? Det vore mycket
            enklare.
          </note>
          <note>
            Det vore också ärligare om Socialdemokraterna hade erkänt att
            regeringen behöver pengarna. Det är en ren och skär höjd skatt
            på arbete, för regeringen behöver pengar för att satsa på ännu
            mer bidrag och kunna ägna sig åt ännu mer slöseri, som friår,
            familjevecka med mera.
          </note>
          <note>
            Vi har en enorm arbetslöshet i Sverige. Vore det inte bättre
            att se till att människor kommer i jobb och betalar skatt och
            på så sätt bidrar till att det kommer pengar till statskassan?
          </note>
          <note>
            Fru talman! En tjänstebil är ett arbetsredskap som arbetstagaren
            behöver för att utföra sitt jobb. Än så länge beskattar inte regeringen
            andra redskap, såsom datorer och skrivbord som andra arbetstagare
            behöver.
          </note>
          <note>
            Jag undrar varför Socialdemokraterna väljer att beskatta bilen
            som arbetsredskap.
          </note>
          <note>
            Anf. 6 PATRIK LUNDQVIST (S) replik:
          </note>
          <note>
            Fru talman! Frågan som Boriana Åberg ställer är lite märklig,
            får jag lov att säga. Det finns inte någon regering i det här
            landet som på väldigt länge har pratat om att inte ha någon skatt
            på förmånsbilar. Att vi väljer att beskatta dem är av samma anledning
            som alla andra. Det är naturligtvis så att staten behöver pengar
            för att göra en himla massa olika saker, bland annat satsa på
            mer utbildning och se till att folk faktiskt får en möjlighet
            till ett arbete.
          </note>
          <note>
            Det är ingen hemlighet att vi tycker att offentliga investeringar
            i utbildning och andra saker är betydligt smartare sätt att nå
            en lägre arbetslöshet än skattesänkningar. Det som Boriana Åberg
            är ute efter är väl egentligen att till varje pris få propagera
            för skattesänkningar till förmån för dem som redan har en hel
            del pengar. Det tycker jag blir väldigt uppenbart här.
          </note>
          <note>
            Vi behöver pengar i det här samhället, och vi behöver använda
            dem på ett klokt vis. Ett klokt vis att använda skattepengarna
            är inte att ha en lägre skatt på förmånsbilar i stället för att
            lägga pengarna på exempelvis utbildning för att skapa jobb för
            vår framtid.
          </note>
          <note>
            Anf. 7 BORIANA ÅBERG (M) replik:
          </note>
          <note>
            Fru talman! Tack, Patrik Lundqvist, för svaret!
          </note>
          <note>
            Patrik Lundqvist tycker att höjda skatter på arbetsredskap är
            rätt väg att gå. Socialdemokraterna är som en hantverkare som
            bara har ett verktyg i verktygsbältet: en hammare. Med denna hammare
            hamrar man in höjda skatter på allt. Nya skatter och höjda skatter
            är lösningen på alla problem. Högre skatt på att arbeta, högre
            skatt på att ta sig till arbetet, högre skatt på industri och
            jordbruk, fastighetsskatt, skatt på pensionssparande, skatt på
            plastpåsar, skatt på kylskåp, på datorer, på kläder och på skor
            – listan kan göras väldigt lång.
          </note>
          <note>
            Detta är en skadlig politik som Socialdemokraterna faktiskt har
            provat redan. Det ledde till 90-talskrisen, där hundratusentals
            människor förlorade sina jobb. Har inte Socialdemokraterna lärt
            sig någonting av historien? Varför upprepar man gamla misstag?
          </note>
          <note>
            Anf. 8 PATRIK LUNDQVIST (S) replik:
          </note>
          <note>
            Fru talman! Boriana Åberg påstår här att vi bara har en lösning.
            Som man känner sig själv känner man också andra. Skattesänkningar
            är väl åtminstone det mest använda verktyget i Moderaternas verktygslåda.
            Med mer intäkter till staten kan vi däremot köpa oss fler verktyg
            att använda till samhällsbygget, precis som alla andra företag
            gör. Man använder de peng ­ ar som finns och investerar dem för
            att få en bättre framtid. Precis så vill vi också använda staten
            och den offentliga verksamheten i Sverige.
          </note>
          <note>
            Vi vet också från otaliga undersökningar att detta är ett betydligt
            bättre sätt att skapa ett samhälle där alla får en möjlighet,
            i stället för att vissa springer iväg och har ohemult mycket pengar
            medan andra lever i fattigdom.
          </note>
          <note>
            Anf. 9 HELENA VILHELMSSON (C):
          </note>
          <note>
            Fru talman! Vi diskuterar i dag förslag till förändrad beräkning
            av bilförmån. Utgångspunkten är att förmånsvärdet i princip ska
            motsvara kostnaden för att äga och köra en motsvarande privatägd
            bil. Schablonen som ligger till grund för beräkningen är tänkt
            att inbegripa samtliga kostnader för en privatägd bil utom drivmedel.
          </note>
          <note>
            En grundläggande princip i skattelagstiftningen är den om likformighet
            och neutral beskattning. Det innebär bland annat att skatteuttaget
            ska vara detsamma oavsett om arbetsersättning utgår i form av
            lön eller i form av en förmån, exempelvis förmån av fri bil. Förslagen
            i propositionen syftar till att reglerna för bilförmån, utöver
            styrning mot mer miljöanpassade bilar, ska innebära en neutral
            beskattning mellan förmån och kontant lön.
          </note>
          <note>
            Fru talman! Den nuvarande schablonen för värdering av bilförmån
            har i stort sett varit oförändrad sedan den infördes 1997. Orsaken
            till de föreslagna förändringarna är att värderingen i dag enligt
            många understiger marknadsvärdet. Det kan innebära att skattesystemet
            premierar exempelvis fossildrivna bilar i förhållande till andra
            varor och tjänster. Det innebär likaså ett skattemässigt gynnande
            av bilförmån i förhållande till kontant lön.
          </note>
          <note>
            Det ränterelaterade beloppet, som är en faktor som föreslås ändras
            i propositionen, är tänkt att motsvara kapitalkostnader för bilen.
            Jag finner ingen anledning att närmare gå in på detaljerna i förslaget,
            men utformningen av beräkningen i dag vad gäller det ränterelaterade
            beloppet utgår från att bilköpet finansieras med eget kapital
            och speglar ränteintäkterna efter skatt på en riskfri placering
            motsvarande det kapitalet. Vi kan nog räkna med att åtminstone
            en tredjedel av privata köpare av ny bil i dag finansierar sitt
            köp med kredit. Då leder den nuvarande utformningen av det ränterelaterade
            beloppet till en underskattning av kapitalkostnaden.
          </note>
          <note>
            Fru talman! Den andra faktorn som föreslås ändras i propositionen
            är det prisrelaterade beloppet, vilket är tänkt att motsvara övriga
            kostnader för ett bilinnehav, i första hand bilens värdeminskning.
          </note>
          <note>
            I en studie som Skatteverket genomförde 2018 fann myndigheten
            att den genomsnittliga värdeminskningen på tre år uppgick till
            drygt 40 procent, vilket är mer än vad som utgör grund i dagens
            beräkning. Förutom en del olika undersökningar i fackpress har
            inga ytterligare fördjupade svenska studier gjorts vad gäller
            personbilars värdeminskning.
          </note>
          <note>
            Samtidigt finns troligen inga tydliga tecken på att den procentuella
            värdeminskningen är högre bland dyra bilar än bland bilar i de
            lägre prisklasserna. Så är systemet utformat i dag, vilket innebär
            att den nuvarande schablonberäkningen överskattar värdeminskningen
            för dyrare bilar.
          </note>
          <note>
            De ökade förmånsvärden som förslaget innebär kan leda till att
            vissa förmånstagare väljer bilar med lägre pris eller avstår förmånsbil
            helt. De kan också innebära att man väljer en mindre bil som med
            stor sannolikhet har lägre koldioxidutsläpp. Eller så används
            privat bil i större utsträckning, och då tickar andra styrmedel
            igång för just miljöbilshantering. Eller så erbjuds helt enkelt
            andra löneförmåner.
          </note>
          <note>
            Förändringen föreslås börja gälla den 1 juli 2021 och gäller
            bilar som blir skattepliktiga från det datumet.
          </note>
          <note>
            Att förmånsvärdet ökar för bilmodeller kan få till följd att
            vissa förmånsbilsinnehavare väljer en bil med lägre pris vid nästa
            bilbyte, för att på så sätt undvika höjt förmånsvärde. Andra kan
            välja att behålla befintliga bilar under en längre tid än planerat,
            för att på så sätt undvika att påverkas av de nya reglerna. Jag
            vill poängtera att det krävs ett nyköp för att det ska bli andra
            regler. Annars gäller de gamla reglerna.
          </note>
          <note>
            Fru talman! Nybilspriset kommer även med de nya reglerna att
            sättas ned för miljöanpassade bilar till närmaste jämförbara konventionella
            bil. Antalet nyregistrerade personbilar uppgick under 2020 till
            drygt 300 000. Andelen klimatbonusbilar uppgick motsvarade tid
            till nästan en tredjedel av de nyregistrerade personbilarna.
          </note>
          <note>
            Skatteverket har bland annat föreslagit en årlig översyn av detta
            med nedsättning för miljöbilar. Det tycker vi är en klok idé.
            Vi väljer att fokusera på det och följa upp det i framtiden.
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Anf. 10 TONY HADDOU (V):
          </note>
          <note>
            Fru talman! Vänsterpartiet ställer sig bakom regeringens förslag
            om en justering av den schablonberäkning som används för att fastställa
            värdet av bilförmån. Förslaget innebär att två delkomponenter
            vid beräkningen ändras: det ränterelaterade beloppet och det prisrelaterade
            beloppet. Utgångspunkten är att förmånsvärdet i princip ska motsvara
            kostnaden för att äga och köra en motsvarande privatägd bil. Det
            finns såklart ett syfte med det. Sedan är det också rimligt att
            inkomst i form av bilförmån och kontantlön ska beskattas lika.
            Utifrån den befintliga lagstiftningen kan man också uppnå en mer
            rättvis beskattning mellan bilförmån och andra inkomster.
          </note>
          <note>
            I den här debatten ska man också känna till att den nuvarande
            schablonen för värdering av bilförmån har varit i stort sett oförändrad
            sedan den infördes 1997, med undantag för vissa justeringar i
            samband med att bonus–malus-systemet för nya lätta fordon infördes.
            Schablonen resulterar därmed i dag i en värdering av förmånen
            som generellt sett klart understiger marknadsvärdet.
          </note>
          <note>
            Det innebär att skattesystemet premierar fossildrivna bilar i
            förhållande till andra varor och tjänster. Det innebär likaså
            ett skattemässigt gynnande av bilförmån i förhållande till kontant
            lön. Sedan är det inte så att förslaget drabbar alla, högt och
            lågt, som man vill få det att verka i debatten, utan en höjning
            påverkar i genomsnitt personer högre upp i inkomstfördelningen
            mer, både i kronor och procentuellt sett eftersom bilförmån är
            vanligare bland personer med högre inkomster. Ju högre upp i inkomstfördelningen,
            desto större blir alltså effekten. Det kan jag tycka är rättvist
            med det här förslaget.
          </note>
          <note>
            Jag yrkar bifall till propositionen.
          </note>
          <note>
            Anf. 11 HELENA GELLERMAN (L):
          </note>
          <note>
            Fru talman! Vi debatterar i dag skatteutskottets betänkande Justerad
            beräkning av bilförmån . Regeringens proposition har tagits fram
            inom ramen för januariavtalet, och Liberalerna står bakom den
            föreslagna ändringen av bilförmånen. Syftet är att hitta en större
            neutralitet mellan bilförmån och andra inkomster. Lagändringen
            kommer att träda i kraft den l juli 2021.
          </note>
          <note>
            Jag kommer här inte att gå in på detaljerna i förslaget utan
            uppehålla mig vid de potentiella miljökonsekvenserna.
          </note>
          <note>
            Liberalerna bedömer alla styrmedel inom transportområdet utifrån
            de högt ställda klimatmål som riksdagen har beslutat om. Sverige
            har som mål att 2045 nå nettonollutsläpp, och just transporterna
            har fått ett bransch ­ specifikt mål. År 2030 ska koldioxidutsläppen
            ha minskat med 70 procent inom transportområdet jämfört med 2010.
          </note>
          <note>
            Det är ett väldigt tufft mål. Ska vi lyckas på så kort tid krävs
            en rad olika åtgärder. Den viktigaste åtgärden är elektrifiering
            av vägtransporterna som kompletteras med fossilfria drivmedel
            för att minska utsläppen från befintlig bilflotta.
          </note>
          <note>
            Liberalerna har grundprincipen att de som genererar utsläpp ska
            betala, och vi vill undvika subventioner. Vi anser dock att det
            vid tekniksprång och med vår tuffa tidsplan till 2030 under en
            kort övergångsperiod kan vara försvarbart att ge vissa subventioner
            för att öka takten i omställning ­ en.
          </note>
          <note>
            Detta är en viktig ingång när Liberalerna bedömer styrmedel.
            Hur ska vi få snabbast möjliga övergång till elektrifiering samtidigt
            som vi möter människors behov av vägtransporter i vardagen och
            fördelar kostnaden på ett acceptabelt sätt?
          </note>
          <note>
            Vi tror på bonus–malus-systemets effekt att få bilköpare att
            välja laddbara bilar och att skynda på teknikskiftet. Det är av
            vikt att laddhybrider ingår i bonusdelen, då de är ett viktigt
            mellansteg till elbilen för många bilköpare och utgör majoriteten
            av sålda laddbara bilar i dag. Systemet är självfinansierande,
            och bonusen bör upphöra när laddbara och fossildrivna bilar är
            jämförbara i pris. Då sköter marknadskrafterna övergången.
          </note>
          <note>
            Vi vill också se en miljöreduktion av förmånsvärdet för tjänstebilar
            av den enkla anledningen att den stora majoriteten av alla laddbara
            bilar som säljs är företagsbilar. Genom att hålla den försäljningen
            uppe skapar vi en begagnatmarknad av bilar på prisnivåer där många
            fler konsumenter har råd att köpa en laddbar bil. Genom systemet
            tar företagen även en stor del av värdeminskningen som sker under
            de första tre åren.
          </note>
          <note>
            Bilköpare med vanliga inkomster har i dag inte råd att köpa en
            elbil då den är för dyr. Vi är inne i ett teknikskifte där personbilar
            och även bussar, lastbilar och arbetsmaskiner elektrifieras. I
            alla teknikskiften kommer de första exemplaren att vara betydligt
            dyrare innan den nya tekniken slagit igenom och massproduktion
            har startat. Det gör att personbilar i detta fall blir alldeles
            för dyra i början för att människor med vanliga inkomster ska
            ha råd att köpa dem.
          </note>
          <note>
            Vad som sker nu är att framför allt företag står för nybilsinköpen
            av laddbara bilar och betalar för den största värdeminskningen.
            När dessa bilar sedan kommer ut på begagnatmarknaden efter cirka
            tre år har priset på bilarna sjunkit så att fler har råd att köpa
            dem. Det innebär att företagen betalar en betydligt större del
            än staten för att den nya tekniken snabbt ska bli tillgänglig
            för vanligt folk.
          </note>
          <note>
            År 2020 såldes drygt 300 000 nya personbilar i Sverige. Uppskattningsvis
            såldes drygt hälften av de nyregistrerade bilarna till företag,
            och av dem var cirka 40 procent förmånsbilar. Andelen laddbara
            bilar av den totala försäljningen var drygt 30 procent, och vi
            ser att majoriteten av dessa såldes till företag. Den nuvarande
            miljöstyrningen gör att förmånsvärdet på en miljöbil sätts ned
            till motsvarande det för fossildrivna fordon.
          </note>
          <note>
            Detta sammantaget gör att förändringar i förmånsvärdessystemet
            kan få stor påverkan på försäljningen av laddbara fordon. Förmånstagare
            kan välja bilar med lägre pris och därmed utesluta ett val av
            en laddbar bil eller avstå förmånsbil helt. Detta i kombination
            med att den tillfälliga extra nedsättningen av förmånsvärdet för
            miljöbilar togs bort vid årsskiftet kan min ­ ska antalet nya
            laddbara bilar på våra vägar och därmed våra möjligheter att nå
            våra klimatmål.
          </note>
          <note>
            Liberalerna kommer att noga följa utvecklingen av försäljningen
            av laddbara bilar för att möjliggöra förändringar av våra styrmedel
            vid en nedgång. Vi vill inte tappa tempo i klimatomställningen.
          </note>
          <note>
            Anf. 12 REBECKA LE MOINE (MP):
          </note>
          <note>
            Fru talman! Det vi debatterar i dag handlar om en justerad beräkning
            av bilförmån. Det är en liten delseger där vi i Miljöpartiet försöker
            göra om och göra rätt så att det inte fortsätter som i dag då
            det lönar sig mer att få en bil än att få lön.
          </note>
          <note>
            Schablonen, som är mycket gammal och används för att räkna ut
            skatten när man får en bilförmån, gör att bilen värderas lägre
            än dess egentliga marknadsvärde. Det här styr i en miljöovänlig
            riktning samtidigt som det bryter mot principen om neutral beskattning.
          </note>
          <note>
            Av de som i dag är bilförmånstagare, vilket har nämnts tidigare,
            är runt 80 procent män. 75 procent av dem tjänar mer än 40 000
            kronor i månaden. 52 procent av dessa finns i tre storstadsregioner.
            Det kan man jämföra med att 40 procent av befolkningen bor där.
            De är alltså väldigt överrepresenterade. Det är också i de här
            storstadsregionerna som kollektivtrafiken bör fungera bäst.
          </note>
          <note>
            Det här är en klimatskadlig subvention av bilar till i stor del
            välbärgade män i storstadsregionerna. Förändringen av bilförmånen
            som föreslås ger goda fördelningsmässiga effekter. Medianlönen
            för förmånsbilsinnehavar ­ na är 51 400 kronor.
          </note>
          <note>
            Fru talman! Det körs sannolikt mer bil i dag än vad som är nödvändigt
            på grund av det här dåliga systemet och reseavdraget. Vi vill
            göra om förmånssystemet för att snabba på omställningen, och då
            är en justerad schablon en enkel och självklar åtgärd. Det är
            dock bara en liten pusselbit av flera. Som har nämnts tidigare
            i talarstolen måste vi minska bilens och den totala transportsektorns
            utsläpp för att nå våra klimat- och miljömål.
          </note>
          <note>
            Fru talman! Tidigare i debatten har vi också hört, från dem som
            mot ­ sätter sig förslaget, att det är en skatt på arbete. Men
            det är faktiskt en princip som vi nu justerar. Det är alltså inte
            en skatt på arbete, vilket häv ­ das. Det är inte heller någonting
            som kommer att missgynna landsbygden, med tanke på var personerna
            som får höjd förmånsbeskattning bor.
          </note>
          <note>
            Vi har också hört att en person inte kan frakta tre meter långa
            rör på tunnelbanan. Det är något som jag särskilt kan relatera
            till, eftersom jag har jobbat med att ta med mig båt ut till mina
            olika uppdrag. Jag kan försäkra er om att jag inte gjorde det
            på tunnelbanan. Men jag hade inte heller egen bil för att göra
            det. Det var tjänstebilen som gjorde det möjligt. Det finns en
            tydlig skillnad där. Det här gäller alltså inte en skatt på tjänstebilar.
          </note>
          <note>
            Ofta är företagen måna om att bistå med de verktyg, det arbetsmaterial
            och de arbetsredskap som behövs för att man ska kunna utföra sina
            uppdrag på ett bra och säkert sätt. Men därmed inte sagt att man
            måste ha en förmånsbil för att utföra uppdraget.
          </note>
          <note>
            Fru talman! Jag yrkar bifall till propositionen.
          </note>
          <note>
            Anf. 13 BORIANA ÅBERG (M) replik:
          </note>
          <note>
            Fru talman! Rebecka Le Moine betraktar förslaget som en delseger.
            Men flera remissinstanser befarar att förslaget kommer att leda
            till att människor väljer att ha egna bilar i stället för att
            betala mer för att bruka en förmånsbil. Miljöpartiet brukar tala
            sig varma för delningsekonomin, men samtidigt motarbetar man den
            genom att hindra att arbetstagare och arbetsgivare delar bil.
          </note>
          <note>
            Att arbetstagaren tar med sig bilen hem minskar dessutom arbetsgivar
            ens behov av parkeringsytor för alla sina fordon. Det underlättar
            både för stadsplaneringen och för miljön. Misshushållning med
            parkeringsplatser är för övrigt något som ledande miljöpartister
            i Skåne bland annat har ondgjort sig över under flera mandatperioder.
            Onödigt stora hårdgjorda ytor är misshushållning med mark och
            hindrar dessutom absorberingen av regnvatten. Men i regeringsställning
            fattar Miljöpartiet nu beslut som leder till just detta.
          </note>
          <note>
            Därmed är dessa beslut och Miljöpartiet direkt skadliga för miljön
            samtidigt som man försöker upprätthålla en bild av rena motsatsen.
            Varför?
          </note>
          <note>
            Anf. 14 REBECKA LE MOINE (MP) replik:
          </note>
          <note>
            Fru talman! Jag uppskattar Boriana Åbergs kreativitet i det här
            replikskiftet.
          </note>
          <note>
            Det här är något som Miljöpartiet har kämpat för länge. Det går
            helt i linje med det vi ser är nödvändigt för att minska transportsektorns
            miljö- och klimatutsläpp. Vi är samtidigt helt för den delningsekonomi
            som Miljöpartiet har drivit på för i decennier. Jag tycker inte
            att man på något sätt kan göra den kopplingen utan att ha ett
            stort uns av just fantasi och kreativitet.
          </note>
          <note>
            De bilar som används i jobbet kan till stor del vara just tjänstebilar,
            som inte ingår i det här förslaget. Att gå över till bilpooler
            och andra delningsekonomiska sammanhang står inte heller i kontrast
            till förslaget.
          </note>
          <note>
            Den förmån som gäller nu har varit oförändrad under lång tid.
            Den gynnar rika män i storstäder.
          </note>
          <note>
            Förslaget står inte på något sätt i kontrast till det miljöarbete
            som Miljöpartiet har jobbat med under decennier.
          </note>
          <note>
            Det här är ett litet steg, men i rätt riktning, på väg mot att
            det inte ska subventioneras att äga en egen bil, dessutom inte
            för de personer som är mest välbärgade och som bor på ställen
            där det bör finnas bra kollektivtrafik.
          </note>
          <note>
            Anf. 15 BORIANA ÅBERG (M) replik:
          </note>
          <note>
            Fru talman! Jag vill tacka Rebecka Le Moine. Jag uppfattade inte
            att jag fick något svar. Men Rebecka Le Moine ska få nya frågor
            och nya chanser att stilla min nyfikenhet.
          </note>
          <note>
            Människor i serviceyrken kan inte använda sig av tjänstebilar
            när de behöver åka ut på uppdrag klockan tre på natten. Då går
            det inte att med hjälp av kollektivtrafik ta sig till den bilparkering
            där alla tjänstebilarna står för att sedan ta sig till stället
            där man ska utföra sitt uppdrag.
          </note>
          <note>
            Remissinstanserna är väldigt tydliga med att förslaget kommer
            att slå mot svenska jobb och leda till att människor väljer att
            köpa privat bil med sämre miljöprestanda och troligtvis mer utsläpp.
            Jag undrar vilka bilar som släpper ut mest koldioxid. Är det gamla
            bilar eller nya bilar? Är det önsk ­ ­ värt med en förnyelse av
            bilflottan mot laddhybrider eller renodlade el ­ bilar? Om det
            är önskvärt, varför hindrar Miljöpartiet denna omställning?
          </note>
          <note>
            Behöver Sverige en tillväxt för att klara miljöproblemen eller
            inte? Om ja, varför driver Miljöpartiet den politik som slår hårt
            mot jobb, företagan ­ de och mobilitet? Tidigare har Miljöpartiet
            haft inskrivet i sitt program att man ska sträva efter nolltillväxt.
            Är nolltillväxt fortfarande Miljöpartiets vision för framtiden?
          </note>
          <note>
            Anf. 16 REBECKA LE MOINE (MP) replik:
          </note>
          <note>
            Fru talman! Tack, Boriana Åberg, för frågorna! Jag uppskattar
            dem. Även i den här kammardebatten kommer vi in på tillväxtkritik.
            Det tycker jag alltid är roligt.
          </note>
          <note>
            Först och främst stämmer inte påståendet att man inte kan ge
            sig i väg klockan tre på natten om man inte har en egen bil. Jag
            har också erfarenhet av att jobba på obekväm arbetstid. Man kan
            planera med sin arbetsgivare och låna hem tjänstebilen i god tid,
            kanske efter jobbet, för att kunna utföra uppdragen tidigt eller
            på obekväm arbetstid. Det finns många exempel på att det kan fungera
            utan just den egna bilen.
          </note>
          <note>
            Jag blir lite nyfiken på påståendet att vi med det här förslaget
            kommer att få mycket mer hårdgjorda ytor och parkeringsytor. Jag
            skulle gärna vilja att Boriana Åberg återkommer med någon typ
            av forskning eller stöd för det påståendet.
          </note>
          <note>
            (BORIANA ÅBERG (M): Jag har inte fler repliker, fru talman.)
          </note>
          <note>
            När det gäller om Miljöpartiet fortfarande är tillväxtkritiska
            svarar jag: Absolut! Det är en debatt som mer och mer förknippas
            med klimatfrågan och klimatkrisen, som vi står mitt i, och dessutom
            naturkrisen. Så mycket forskning pekar på sambandet mellan exponentiell,
            ohämmad tillväxt och de miljökonsekvenser och miljökatastrofer
            som är priset vi betalar för det.
          </note>
          <note>
            Min och Miljöpartiets övertygelse är självklart att vi inte kan
            ha en exponentiell, ohämmad ekonomisk tillväxt på en begränsad
            planet när vi vet mer och tydligare än någonsin att vi måste hushålla
            med den planeten. Det är i själva verket det som är ekonomi. Det
            betyder hushållning med resurser. Vi måste hushålla med våra resurser.
            Vi kan inte ha en exponentiell tillväxt i all evighet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 7 Ändrade regler för mervärdesskatt vid handel med avfall och
            skrot
          </note>
          <note>
            Skatteutskottets betänkande 2020/21:SkU30
          </note>
          <note>
            Ändrade regler för mervärdesskatt vid handel med avfall och skrot
            (prop. 2020/21:128)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 8 Riksrevisionens rapport om särskild löneskatt för äldre
          </note>
          <note>
            Skatteutskottets betänkande 2020/21:SkU31
          </note>
          <note>
            Riksrevisionens rapport om särskild löneskatt för äldre (skr.
            2020/21:162)
          </note>
          <note>
            föredrogs.
          </note>
          <note>
            Anf. 17 HELENA VILHELMSSON (C):
          </note>
          <note>
            Fru talman! Riksrevisionen har granskat regeringens hantering
            av den särskilda löneskatten för äldre och huruvida reformen har
            uppnått sitt syfte. Riksrevisionen har kommit fram till att så
            inte är fallet och att erforderliga utvärderingar bör göras.
          </note>
          <note>
            Centerpartiet har med anledning av regeringens skrivelse i ärendet
            skrivit en följdmotion där vi framför att regeringen ytterligare
            bör följa upp och utvärdera löneskatten. Utan att initiera en
            debatt i ärendet vill jag härmed enbart yrka bifall till vår reservation
            i ärendet.
          </note>
          <note>
            Anf. 18 PATRIK LUNDQVIST (S):
          </note>
          <note>
            Fru talman! På samma tema tänker inte heller jag initiera någon
            debatt i ärendet, utan jag har fått i uppdrag att å utskottets
            vägnar endast yrka bifall till utskottets förslag och avslag på
            motionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 9 Uppsägning av skatteavtalet mellan Sverige och Grekland
          </note>
          <note>
            Skatteutskottets betänkande 2020/21:SkU34
          </note>
          <note>
            Uppsägning av skatteavtalet mellan Sverige och Grekland (prop.
            2020/21:137)
          </note>
          <note>
            föredrogs.
          </note>
          <note>
            Anf. 19 ANNA VIKSTRÖM (S):
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Uppsägning av Sveriges skatteavtal med Grekland innebär att avtalet
            ska upphöra att gälla den 31 december 2021. Avtalet kommer därmed
            inte längre att tillämpas från och med beskattningsåret 2022.
            För tidigare beskattningsår är avtalet fortsatt tillämpligt.
          </note>
          <note>
            Skälet till att avtalet sägs upp är det riktade regelverk som
            nyligen införts i Grekland och som beskattningsmässigt särbehandlar
            inkomster som inflyttade personer uppbär från andra länder. Det
            innebär att personer som flyttar från Sverige till dessa länder
            kan erhålla en särskilt förmånlig beskattning i fråga om inkomster
            som de uppbär från Sverige. Det rör sig om 7 procents skatt på
            pensioner och kapitalinkomster.
          </note>
          <note>
            När det gäller beskattning av alla former av pensioner är den
            svenska skatteavtalspolicyn sedan lång tid tillbaka att källstaten,
            det vill säga den stat från vilken en pension i en gränsöverskridande
            situation betalas ut, ska ha den primära beskattningsrätten. Till
            följd av att skatteavtalen förhindrar Sverige från att beskatta
            de berörda inkomsterna blir den sammanlagda beskattningen mycket
            låg, och det skapar incitament för personer att flytta från Sverige
            till dessa länder, i detta fall Grekland, av främst skatteskäl.
            Detta var inte avsikten när avtalen ingicks.
          </note>
          <note>
            I ett alltmer gemensamt Europa ska givetvis medborgarna, när
            de så vill, kunna flytta och skriva sig i vilket medlemsland som
            helst. Vi social ­ demokrater har samtidigt uppfattningen att
            det är nationalstaterna som äger sin skattepolitik, och den ska
            inte utsättas för någon europeisk likriktning i devalverande syfte.
            Ett relativt högt skatteuttag på breda skattebaser är och förblir
            grunden för att kunna bygga och utveckla välfärden oavsett vilket
            land det gäller.
          </note>
          <note>
            I umgänget mellan medlemsländerna är det därför viktigt att till
            exem ­ pel genom skatteavtal täppa igen hål i skattesystemet.
            Med Grekland sker detta nu på ett tidigt stadium. Starka skäl
            talar för att säga upp avtalet innan ett nytt skatteavtal är på
            plats. Att avvakta en förhandling innebär enligt regeringen att
            en för Sverige principiellt viktig fråga underkastas en bilate
            ­ ral process som Sverige inte ensidigt råder över och där motparten
            saknar incitament för en snabb överenskommelse. Det riskerar således
            att skapa en utdragen process under vilken skatteplanering kan
            fortgå.
          </note>
          <note>
            Avtalet med Sverige är från 1961 och ålderdomligt utformat, och
            det saknar dessutom sådana bestämmelser som numera utgör minimistandarder
            för skatteavtal, vilka utarbetats inom ramen för projektet för
            att motverka skattebaserosion och flyttning av vinster. Avtalets
            regler för utbyte av upplysningar uppfyller inte heller nu gällande
            internationella standarder. Hela avtalet är dessutom ålderdomligt
            utformat, vilket försvårar tillämpningen.
          </note>
          <note>
            Grekland är nettobidragstagare för pengar från EU:s återhämtningsfond,
            som kom till i samband med coronautbrottet, medan Sverige betalar
            mer pengar till fonden än vi får tillbaka. Det här gör att det
            är extra anmärkningsvärt att länder som Portugal och Grekland
            vill locka andra EU-medborgare med låga skatter.
          </note>
          <note>
            Det är glädjande att samtliga partier står bakom regeringens
            proposi ­ tion.
          </note>
          <note>
            Anf. 20 HELENA BOUVENG (M):
          </note>
          <note>
            Fru talman! Moderaterna anser att det i grunden är beklagligt
            att skatte ­ avtalet med Grekland står inför en uppsägning. Uppsagda
            skatteavtal är något som bör undvikas. Det skapar osäkerhet och
            försämrad förutsägbar ­ het. Det är dock orimligt, fru talman,
            att Grekland tar emot omfattande ekonomiska bidrag från andra
            länder i EU samtidigt som landet erbjuder skattedrivna upplägg
            som eroderar givarländernas skattebaser.
          </note>
          <note>
            Sveriges skatteavtal med Grekland är, som tidigare sagts, ett
            väldigt gammalt skatteavtal som det finns goda skäl att omförhandla.
            Skatteavtalet saknar bland annat centrala standardbestämmelser
            för skatteavtal, sådana som härrör från BEPS-projektet, base erosion
            and profit shifting. Moderaterna förutsätter att regeringen agerar
            skyndsamt och säkerställer att nödvändiga förändringar kan göras
            för att få ett bättre och mer rättvist skatteavtal länder emellan
            på plats.
          </note>
          <note>
            Finansministerns uttalande undergräver Sveriges position och
            motverkar svenska intressen när hon med överdriven retorik försöker
            att skuldbelägga de svenskar som av olika skäl väljer att utnyttja
            den fria rörligheten inom EU och bosätta sig i länder som Grekland
            och Portugal. Vi anser att en svensk finansminister bör stå på
            svenska medborgares sida och inte kritisera de medborgare som
            följer rådande lagar och regler. Jag noterade, fru talman, att
            även Anna Vikström i sitt inlägg förstärkte detta när hon sa att
            svenskar flyttar till Grekland enbart av ekonomiska skäl. Det
            finns många olika skäl till att människor flyttar till Grekland.
            Exempelvis utgör november, december, januari och februari fyra
            anledningar.
          </note>
          <note>
            Det är dock inte rimligt att länder som Sverige tar ett stort
            ekonomiskt ansvar för sydeuropeiska länders ekonomi genom omfattande
            lån och bidrag samtidigt som länder som Grekland har försökt att
            säkra skattebefrielser för vissa grupper från andra länder. Det
            är en ordning som Sverige inte bör acceptera. Det ska i sammanhanget
            även framhållas att det finns goda skäl att sänka den så kallade
            SINK-skatten framgent för att få på plats en mer välavvägd beskattning
            av svenskar bosatta utomlands. Regeringens höjning av SINK-skatten
            från 20 till 25 procent under föregående mandatperiod var obefogad.
          </note>
          <note>
            Trots dessa synpunkter stöder Moderaterna utskottets ställningstagan
            ­ de om regeringens proposition i och med att det är orimligt
            att länder kräver stöd från svenska skattebetalare i form av bidrag
            och lån samtidigt som de erbjuder skattedrivna upplägg i syfte
            att erodera svenska skattebaser. Det är också därför som Moderaterna,
            fru talman, har lämnat in ett särskilt yttrande i ärendet.
          </note>
          <note>
            Anf. 21 ERIC WESTROTH (SD):
          </note>
          <note>
            Fru talman! Under lång tid har Sveriges regeringar varit relativt
            passiva i frågan om förnyelse av de svenska skatteavtalen. Vi
            i Sverigedemokraterna har i våra budgetmotioner påpekat vikten
            av att kontinuerligt förnya de bilaterala skatteavtalen så att
            de bättre avspeglar den internationella verkligheten.
          </note>
          <note>
            Man kan med viss ironi konstatera att skatteutskottet och riksdagen
            först 2019 behandlade och upphävde en förordning om dubbelbeskattningsavtal
            som vi hade med Sovjetunionen – något som kan tas till intäkt
            för hur inaktuella och stundom obsoleta Sveriges bilaterala skatteavtal
            kan vara. Detta borde med all önskvärd tydlighet illustrera behovet
            av ett förnyelsearbete med dessa.
          </note>
          <note>
            Fru talman! Som sagts tidigare är skatteavtalet som Sverige har
            med Grekland väldigt gammalt; det undertecknades 1961. Det är
            ett av de äldsta fortfarande gällande skatteavtal vi har. Det
            är till och med äldre än det skatteavtal vi hade med Sovjetunionen,
            som undertecknades 1982.
          </note>
          <note>
            Regeringen väljer nu att säga upp skatteavtalet med Grekland
            redan innan man har ett nytt avtal på plats. Detta tycker vi är
            beklagligt och visar om något på regeringens oaktsamhet i fråga
            om att hantera skatteavtalen.
          </note>
          <note>
            När det gäller det nuvarande skatteavtalet med Grekland har Sverige
            avhänt sig rätten till källstatens beskattning av vissa inkomster
            såsom pensioner, utdelning och kapitalvinster. Intentionen är
            att de ska beskattas upp till en rimlig gräns i det land där man
            bor.
          </note>
          <note>
            Under 2020 har Greklands regering infört en så kallad FP-regim.
            Om man är utlänning och pensionär och har inkomster som härstammar
            utanför Grekland kan man ansöka om FP-status och kan då ta emot
            inkomster från utlandet med endast 7 procents beskattning. Samtidigt
            får den vanlige grekiske medborgaren betala upp till 54 procent
            i skatt på sina inkomster.
          </note>
          <note>
            Vi vet också att Grekland är ett av de länder som har svårast
            att få in sina beslutade skatter. Samtidigt är det ett av de länder
            som uppbär mest bidrag från EU. Med tanke på att Sverige nu också
            beslutat att bidra med cirka 150 miljarder till den coronafond
            som EU instiftat, som endast Sverigedemokraterna och Vänsterpartiet
            röstade emot och som Grekland nu med stor sannolikhet kommer att
            få stora delar av, är det knappast rimligt att man dessutom ska
            sponsra en skattedriven inflyttning från andra EU-länder.
          </note>
          <note>
            Fru talman! Även om vi inte motsätter oss propositionen i sak
            ser vi att det saknas en helhetssyn när det gäller skatteavtalen.
            Vad vi däremot vänder oss emot är den uppskruvade retorik som
            regeringens representanter använt för att förespråka uppsägning
            av skatteavtalen med Portugal och Grekland, där man har använt
            fördomsfulla och nedsättande epitet på dem som valt att flytta
            till dessa länder. Skatteavtalen är redan så pass föråldrade och
            gammalmodiga att en omförhandling av dessa avtal är legitim utan
            att sådana epitet ska behöva kastas i den mediala debatten.
          </note>
          <note>
            Fru talman! De som bor utomlands och ska skatta för sin inkomst
            i Sverige har möjlighet att ansöka om det vi kallar för SINK-skatt,
            en särskild inkomstskatt för utomlands boende. Den höjdes 2018
            av nuvarande regering från 20 till 25 procent. I denna fråga anser
            vi sverigedemokrater att skattesatsen för SINK borde återställas
            till 20 procent då de som bor utomlands ofta får betala för service
            och tjänster som i Sverige finansieras via skattsedeln.
          </note>
          <note>
            Fru talman! Slutligen kan vi bara hoppas på att regeringen snarast
            får till ett nytt skatteavtal med Grekland. Samtidigt finns det
            all anledning för regeringen att ta ett större helhetsgrepp om
            förnyelsearbetet även när det gäller våra övriga internationella
            skatteavtal för att få dem mer moderna, rättvisa och i linje med
            den internationaliserade värld vi lever i.
          </note>
          <note>
            Anf. 22 HELENA VILHELMSSON (C):
          </note>
          <note>
            Fru talman! Som vi har hört undertecknades skatteavtalet med
            Grekland redan 1961 och är därmed ett av Sveriges äldsta skatteavtal
            med andra länder. Det har aldrig omförhandlats, och det i sig
            talar förstås för att det finns flera ingående delar i avtalet
            som behöver förändras.
          </note>
          <note>
            Nej, det är aldrig önskvärt med ett avtalslöst tillstånd, men
            Centerpartiet står bakom bedömningen att det ändå finns skäl att
            göra på det här sättet eftersom incitamenten för närvarande är
            få för Grekland att påbörja förhandlingar om ett nytt avtal parallellt.
          </note>
          <note>
            Som vi också har hört här införde Grekland 2020 en särskild skatteregim
            som innebär att ett flertal inkomster, såsom utdelning, kapitalvinster
            och pension, under vissa förutsättningar endast beskattas med
            7 procent i Grekland. Detta är i strid med avtalet, och avtalsparter
            måste respektera varandra.
          </note>
          <note>
            Det finns många skäl till att företag och enskilda väljer att
            bosätta sig i andra länder än Sverige. Personligen har jag svårt
            att tro att skatt på tjänste ­ pension utgör det starkaste skälet.
            Därför, fru talman, ska skattesystemen var förutsebara och inte
            ändras av en part, såsom skedde i fallet med Grek ­ land under
            förra året.
          </note>
          <note>
            Det är därför i sammanhanget extra beklagligt – jag vill understryka
            att det är mycket beklagligt – att representanter för regeringen
            får det att låta som att svenska medborgare med flit och vilja
            agerar i enbart ett syfte: att undkomma skatt. Jag hoppas att
            vi hädanefter slipper den typen av retorik från regeringens representanter.
          </note>
          <note>
            Med detta sagt ställer vi oss ändå bakom propositionen.
          </note>
          <note>
            Anf. 23 TONY HADDOU (V):
          </note>
          <note>
            Fru talman! Jag vill inleda med att konstatera att samtliga partier
            ställer sig bakom förslaget om uppsägning av skatteavtal med Grekland
            och även med Portugal, som vi kommer att behandla i nästa debatt.
          </note>
          <note>
            Detta är ett avtal som slöts för väldigt många år sedan för att
            undvika dubbelbeskattning och förhindra skatteflykt när det gäller
            skatter på inkomster och förmögenheter. Förra året införde Grekland
            särskilda skatteregler som innebär att pensionärer som flyttar
            till Grekland har möjlighet att under en 15-årsperiod endast betala
            7 procent i skatt på inkomster som har sin källa utanför Grekland.
          </note>
          <note>
            Skatteavtalet med Grekland innebär nu att Sverige som källstat
            med de nya reglerna är förhindrad att beskatta utdelning, kapitalvinst
            och pensio ­ ner på det sätt som Sverige kan och vill. Dessa inkomster
            kan många gånger uppgå till mycket stora belopp.
          </note>
          <note>
            Eftersom rätten att beskatta enligt avtalet upphör omedelbart
            när en person får hemvist i Grekland kan skatteplanering ske med
            relativt kort tidshorisont. Därför anser vi, precis som regeringen,
            att avtalet behöver sägas upp. Annars riskerar detta att skapa
            en utdragen process, och under tiden kan skatteplaneringen fortgå,
            vilket vore helt oacceptabelt. Vi ska inte heller falla för avtal
            som lockar kapitalstarka medborgare.
          </note>
          <note>
            Anf. 24 HAMPUS HAGMAN (KD):
          </note>
          <note>
            Fru talman! Sverige är ett handelsberoende land. Värdet av den
            svenska exporten motsvarar nästan hälften av vår bnp. Vi har en
            rad stora exporterande företag som sysselsätter väldigt många
            människor.
          </note>
          <note>
            För att detta utbyte ska fungera så sömlöst som möjligt är det
            viktigt att Sverige har välfungerande skatteavtal med andra länder.
            Därför är det i grunden beklagligt att skatteavtal sägs upp utan
            att det finns något nytt avtal på plats. Det skapar osäkerhet
            och minskar förutsägbarheten, så det är absolut ingenting som
            ska göras lättvindigt.
          </note>
          <note>
            I detta fall finns det dock skäl som talar för att avtalet ska
            sägas upp. För att ett skatteavtal ska fungera krävs det en ömsesidig
            respekt mellan de avtalsslutande parterna. Att som Grekland gjort
            införa särskilda skatteregler för vissa grupper visar på en bristande
            respekt för Sverige som avtalsslutande part. Samtidigt tar Grekland
            emot omfattande stöd från länder som Sverige, som flera har varit
            inne på tidigare.
          </note>
          <note>
            Därför stöder också vi regeringens förslag att säga upp avtalet,
            men jag vill verkligen uppmana regeringen att arbeta hårt för
            att ett nytt avtal ska komma på plats så snart som möjligt.
          </note>
          <note>
            Fru talman! Jag delar också kritiken mot finansministerns uppskruvade
            retorik. Helena Bouveng, kollegan från Moderaterna, nämnde flera
            goda skäl som en person kan ha för att flytta från Sverige. Tyvärr
            får väl även maj månad läggas till den listan.
          </note>
          <note>
            Jag yrkar bifall till utskottets förslag.
          </note>
          <note>
            Anf. 25 GULAN AVCI (L):
          </note>
          <note>
            Fru talman! Jag vill inleda med att säga att jag har ganska grov
            pollen ­ allergi. Det är därför jag är täppt i näsan. Det beror
            inte på något annat.
          </note>
          <note>
            Jag hade gärna önskat att detta betänkande, som handlar om uppsägning
            av skatteavtal med Grekland, och det kommande betänkandet, som
            handlar om uppsägning av skatteavtal med Portugal, hade kunnat
            behandlas i en gemensam debatt. Det kommer ju att bli en hel del
            upprepningar. Men nu är det som det är, och det får väl bli lite
            tjatigt.
          </note>
          <note>
            För mig och Liberalerna finns det två olika utgångspunkter i
            dessa betänkanden. Det ena är det principiella perspektivet som
            gäller själva avtalen. Det andra handlar om en ideologisk utgångspunkt,
            vilket jag ska återkomma till i nästa debatt.
          </note>
          <note>
            Om vi håller oss till skatteavtalet med Grekland och varför vi
            liberaler har ställt oss bakom regeringens förslag om att säga
            upp just detta avtal handlar det om att Sverige inte kan ingå
            avtal med ett land som inte tar ansvar och lever upp till sin
            del av åtagandena. Avtal som enbart respekteras av en part, Sverige,
            riskerar att underminera förtroendet för det sven ­ ska skattesystemet.
            En sådan ordning kan vi inte ha.
          </note>
          <note>
            Det riskerar också att sätta EU:s inre marknad och de gemensamma
            spelreglerna ur spel om en part inte lever upp till ingångna skatteavtal.
            Grekland har ensidigt infört särskilda skatteregler för personer
            som väljer att lämna Sverige och bosätta sig i just Grekland.
          </note>
          <note>
            Detta att människor väljer att bosätta sig i ett annat EU-land
            är inte problemet. Det är en del av det europeiska samarbetet
            att människor själva ska kunna välja var de vill bo. Det är alltså
            inte detta som ligger till grund för den kritik som den här debatten
            handlar om.
          </note>
          <note>
            I stället handlar det om att man hindrar Sverige från att genomföra
            beskattning enligt de principer som ska vara vägledande för skatteavtalet.
            Det är givetvis inte acceptabelt.
          </note>
          <note>
            Dessutom, som kollegor har påpekat tidigare i debatten, är just
            avtalet med Grekland ett av de äldsta. Det är på tiden att vi
            får ett nytt och uppdaterat avtal som båda parter står bakom.
          </note>
          <note>
            Jag hade också önskat att regeringen hade försökt få ett nytt
            avtal på plats innan det här avtalet sägs upp. Det finns en risk
            för att individer och företag hamnar i ett vakuum om vi inte efter
            årsskiftet får ett nytt avtal på plats. Det är givetvis inte bra.
          </note>
          <note>
            I den situation som vi nu är i, där Grekland inte lever upp till
            sin del av avtalet, finns det inget alternativ. Men det är av
            yttersta vikt att regeringen omgående påbörjar nya förhandlingar
            med den grekiska regeringen, så att vi får ett nytt avtal på plats.
          </note>
          <note>
            Fru talman! Jag tänkte stanna här i den här debatten. Alla argument
            för att det är nödvändigt att säga upp avtalet har redan förts
            fram.
          </note>
          <note>
            Jag vill dock passa på att så här i slutet av mitt anförande
            också markera mot Sveriges finansminister och den typ av ganska
            populistiska utspel som hon passade på att göra i mars månad,
            när vi och regeringen tillsammans hade kommit överens om att avtalet
            skulle sägas upp. Då använde hon inför press och medier epitet
            och begrepp om människor som Liberalerna tar starkt avstånd från.
            Jag ska återkomma till just den ideologiska aspekten på detta,
            men det kommer jag att göra i mitt inlägg i nästa debatt.
          </note>
          <note>
            Med detta vill jag yrka bifall till propositionen och hänvisa
            till Liberalernas särskilda yttrande.
          </note>
          <note>
            Anf. 26 REBECKA LE MOINE (MP):
          </note>
          <note>
            Fru talman! I dag debatterar vi två skatteavtal som ska sägas
            upp – det första handlar om Grekland och det andra om Portugal.
          </note>
          <note>
            Det har framförts många argument och upplysningar redan. Detta
            är ingen situation som är önskvärd på något sätt, men det är en
            nödvändig sista utväg. Bakgrunden är som sagt att Grekland sedan
            förra året har valt att pensionärer med inkomst från annat land
            i EU bara ska betala 7 procent i skatt. Det nuvarande avtalet
            förhindrar Sverige att beskatta utdelning, kapitalvinst och pension
            enligt den nuvarande avtalspolicy som Sverige har.
          </note>
          <note>
            Avtalet är som sagt gammalt, 60 år, och saknar minimibestämmelser
            för att förhindra skatteflykt. Regeringen har till den grekiska
            regeringen kommunicerat att man är redo att omförhandla avtalet
            men utan att få gehör för det.
          </note>
          <note>
            I Miljöpartiet kämpar vi mot skatteflykt och mot destruktiva
            regler och avtal. Att konkurrera länder emellan med att erbjuda
            lägst skatt på kapital, vinster eller inkomster är ett race to
            the bottom som i längden riskerar att erodera basen för välfärdsstaten.
            Vi vill i stället se en politik för en gemensam lägstanivå inom
            EU och för till exempel bolagsskatt även globalt.
          </note>
          <note>
            Fru talman! Ett tillstånd av avtalslöshet är inte önskvärt, men
            det är mindre önskvärt att hamna i en situation som går i strid
            mot Sveriges avtalspolicy.
          </note>
          <note>
            Jag yrkar bifall till propositionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 10 Uppsägning av skatteavtalet mellan Sverige och Portugal
          </note>
          <note>
            Skatteutskottets betänkande 2020/21:SkU35
          </note>
          <note>
            Uppsägning av skatteavtalet mellan Sverige och Portugal (prop.
            2020/21:138)
          </note>
          <note>
            föredrogs.
          </note>
          <note>
            Anf. 27 ANNA VIKSTRÖM (S):
          </note>
          <note>
            Fru talman! Jag yrkar bifall till utskottets förslag. Med detta
            förslag kommer det inte längre att vara möjligt att flytta till
            Portugal för att ta ut privat tjänstepension helt eller nästan
            skattefritt. Förslaget innebär att skatteavtalet med Portugal
            ska upphöra att gälla den 31 december 2021. Avtalet kommer därmed
            inte längre att tillämpas från och med beskatt ­ ningsåret 2022.
            För tidigare beskattningsår är avtalet fortsatt tillämpligt.
          </note>
          <note>
            Skälen till att avtalet sägs upp är de riktade regler som införts
            i Portugal som beskattningsmässigt särbehandlar inkomster som
            inflyttade personer får från till exempel Sverige.
          </note>
          <note>
            När det gäller beskattning av alla former av pensioner är den
            svenska skatteavtalspolicyn sedan lång tid tillbaka att källstaten,
            det vill säga den stat från vilken en pension i en gränsöverskridande
            situation betalas ut, ska ha den primära beskattningsrätten. Till
            följd av att skatteavtalen hindrar Sverige från att beskatta de
            berörda inkomsterna har den sammanlagda beskattningen varit mycket
            låg eller i vissa fall ingen alls. Det skapar incita ­ ment för
            personer att flytta från Sverige till dessa länder främst av skatte
            ­ skäl. Detta var inte avsett när avtalen ingicks.
          </note>
          <note>
            Regeringen har länge, under snart fyra år, fört diskussioner
            med Portugals regering om att ändra avtalet. I maj 2019 undertecknades
            ett protokoll om att ändra avtalet, vilket Sverige har ratificerat.
            Men Portugal har ännu inte ratificerat protokollet och inte heller
            indikerat att en ratificering är nära förestående. Därför sägs
            avtalet nu upp.
          </note>
          <note>
            Frågan om Portugals ratificering av det ändringsprotokoll som
            undertecknades i maj 2019 har lyfts på samtliga politiska nivåer,
            inklusive premiärministernivå. Genom dessa kontakter har det stått
            klart för Portugals regering att avtalet skulle komma att sägas
            upp om protokollet inte ratificerades inom rimlig tid. Det är
            inte acceptabelt att ett land fritt kan bestämma när ett avtal
            med Sverige ska genomföras.
          </note>
          <note>
            Detta är inte att gå in och bestämma över vad Portugal har för
            skatteregler. De kan dock inte bestämma över våra regler, och
            de flesta andra EU-länders regler, om att beskattning ska ske
            när pension tas ut då den inte beskattats tidigare. Avtalen har
            inneburit att mycket höga inkomster genom planering kan bli helt
            skattefria eller beskattas mycket lågt. Det är principiellt oförenligt
            med vårt skattesystem och förtroendet för detta. När vi ser den
            typen av effekter måste vi från svensk sida stå fria att säga
            upp avtalet.
          </note>
          <note>
            Fru talman! Portugal är ett fint land, och det kan finnas många
            skäl att flytta dit, liksom till Grekland. Men jag vill också
            påpeka detta: Eftersom utflytten tiofaldigats efter att Portugal
            2009 införde sin nollbeskattning av privata tjänstepensioner kan
            vi se att det är ett starkt samband mellan skattereglerna och
            vårt avtal och utflyttningen till Portugal, kopplat till privata
            tjänstepensioner. Däremot har de ofta mycket lägre pensioner som
            hälso- och sjukvårdspersonal, lärare och andra anställda inom
            kommuner och regioner har inte omfattats av detta. De påverkas
            alltså inte heller av detta förslag. Även om vi vill ha ett skatteavtal
            – det är helt klart, och det har regeringen jobbat för länge –
            är det hög tid att just detta skatteavtal inte löper vidare.
          </note>
          <note>
            Fru talman! I ett alltmer gemensamt Europa ska givetvis medborgarna
            kunna flytta när de vill och skriva sig i vilket medlemsland som
            helst. Vi socialdemokrater har också uppfattningen att det är
            nationalstaterna som äger sin skattepolitik, och den ska inte
            utsättas för någon europeisk likrikt ­ ning i devalverande syfte.
            Ett relativt högt skatteuttag på breda skattebaser är och förblir
            grunden för att man ska kunna bygga och utveckla välfärden, oavsett
            vilket land det gäller. I umgänget mellan medlemsländerna är det
            därför viktigt att till exempel genom skatteavtal täppa igen hål
            i skatte ­ systemet, som det som vi har haft med Portugal.
          </note>
          <note>
            Portugal är nettobidragstagare för pengar från EU:s återhämtningsfond,
            som kom till i samband med coronautbrottet, medan Sverige betalar
            mer pengar till fonden än vi får tillbaka. Detta gör det extra
            anmärkningsvärt att länder som Portugal och Grekland vill locka
            andra EU-medborgare med låga skatter.
          </note>
          <note>
            Det är glädjande att samtliga partier i utskottet tillstyrker
            propositionen och säger ja till detta förslag.
          </note>
          <note>
            Anf. 28 HELENA BOUVENG (M):
          </note>
          <note>
            Fru talman! Jag kommer ihåg att vi stötte på varandra någon gång
            på Drottninggatan, och jag kunde inte låta bli att fråga: Är det
            inte otroligt långtråkigt att höra på dessa debatter? När jag
            tänker på den här debatten tänker jag: Fru talmannen kan förmodligen
            snart hålla ett helt föredrag om skatteavtal vad gäller Portugal
            och Grekland, så jag tänkte föreslå fru talmannen som talare och
            expert vad gäller skatteavtal, specifikt när det gäller Portugal
            och Grekland.
          </note>
          <note>
            Men, fru talman, det är dåligt för Sverige och svenska medborgare
            att skatteavtal med andra länder sägs upp. Det är något som bör
            undvikas. Det skapar osäkerhet och bristande förutsägbarhet för
            enskilda och företag. Vi kan bara beklaga denna uppsägning.
          </note>
          <note>
            Bakgrunden till att avtalen sägs upp när det gäller både Grekland
            och Portugal är att dessa länder faktiskt inte fullgör sina avtal.
            Utgångspunkten för skatteavtal är generellt att inga inkomster
            ska dubbelbeskattas och att alla inkomster ska beskattas, eller
            enklare uttryckt: Alla inkomster ska beskattas en gång. Ett avtal
            reglerar vilket land som har beskattningsrätten. Vilken skattesats
            som gäller bestämmer landet med beskattningsrätt.
          </note>
          <note>
            Fru talman! Det är dock centralt att Sverige är tydligt mot de
            länder som man sluter avtal med och att dessa länder också behöver
            följa det man enats om. Portugal har inte ratificerat det beslut
            som landet tecknade med Sverige när skatteavtalet stod inför en
            justering för en tid sedan. Sverige enades med Portugal om ett
            nytt skatteavtal för att få på plats en ordning där man betalar
            skatt på sin tjänstepension.
          </note>
          <note>
            Det går inte att acceptera en ordning där Sverige och andra länder
            enas om förändringar av skatteavtal men där den andra parten sedan
            i praktiken inte lever upp till det man faktiskt har kommit överens
            om. De avtal Sverige sluter med andra länder måste respekteras.
            Man försökte göra likadant med Finland. Det gick inte så bra där
            heller. Jag hoppas verkligen att Portugal inser att man helt enkelt
            inte kan bete sig på det här sättet.
          </note>
          <note>
            Portugal har inte levt upp till sina åtaganden och ratificerat
            protokollet. Det medför konsekvenser. I praktiken har därför skattedrivna
            upplägg kun ­ nat fortsätta, där svenskar kan paketera om lön
            och utdelningar till just tjänstepension, flytta till Portugal
            i fem år och plocka ut beloppet helt skattefritt.
          </note>
          <note>
            Tjänstepensionerna kommer i det avtalslösa tillståndet att beskattas
            med 25 procent – det är den så kallade SINK:en. Någon dubbelbeskattning
            kommer inte att ske. Pensioner utöver tjänstepensionen påverkas
            inte alls. Hade Portugal godkänt avtalet i sitt parlament hade
            skatten stannat på 10 procent och tillfallit Portugal i stället
            för Sverige. Jag tycker att våra svenska medborgare som har valt
            att flytta till Portugal ska fråga den portugisiska regeringen
            varför man inte gjorde detta.
          </note>
          <note>
            Med en moderatledd regering hade vi använt EU, OECD med flera
            organisationer för att faktiskt tvinga Portugal att implementera
            avtalet. Vi hade därmed inte försatt svenska medborgare och svenska
            företag i denna olyckliga situation. Att förhandla fram ett nytt
            avtal kommer förmodligen att ta lång tid. Men om Portugal ratificerar
            avtalet kommer regeringen att dra tillbaka sin proposition. Vi
            får hoppas på det bästa.
          </note>
          <note>
            Men återigen: Det är otroligt anmärkningsvärt att Sveriges finansmi
            ­ nister ägnar kraft åt att med förolämpande retorik skuldbelägga
            de svens ­ kar som av olika skäl väljer att nyttja den fria rörligheten
            inom EU och bosätta sig i Portugal. Retoriken från finansministern
            är både vulgär och överdriven. Finansministerns uttalanden undergräver
            även Sveriges posi ­ tion och motverkar svenska intressen. Det
            finns ingen anledning att kriti ­ sera de svenska medborgare som
            exempelvis efter ett långt arbetsliv har bosatt sig i Portugal.
            En svensk finansminister bör stå på svenska med ­ borgares sida
            och inte kritisera de medborgare som följer rådande regler och
            lagar.
          </note>
          <note>
            Återigen noterar jag att den socialdemokratiska kollegan Anna
            Vikström indikerar att människor flyttar till Portugal enbart
            av skattemässiga och ekonomiska skäl, även om hon reviderade sitt
            ställningstagande något i denna debatt. Jag tänker på november,
            december, januari, februari, mars, april – och så får vi lägga
            till maj, som min kollega Hampus Hagman sa. Jag säger bara: solvarma
            tomater och boulespel i stället för Hem till byn framför tv:n
            i radhuset eller vad det nu kan vara.
          </note>
          <note>
            Portugals regering har fått information av den svenska regeringen,
            som avser att dra tillbaka uppsägningen av skatteavtalet om Portugal
            ratificerar protokollet innan riksdagen röstar i frågan i juni.
            Det är kort om tid.
          </note>
          <note>
            Sveriges kritik bör uteslutande riktas mot den portugisiska regeringen
            och inte mot de svenskar som av olika anledningar bosatt sig i
            Portugal. Här har dessvärre finansministern gjort en helt annan
            bedömning.
          </note>
          <note>
            Det europeiska samarbetet och den fria rörligheten för människor
            i uni ­ onen skapar fantastiska möjligheter och ska värnas. Det
            är dock inte rim ­ ligt att länder som Sverige tar ett stort ekonomiskt
            ansvar för sydeurope ­ iska länders ekonomi genom omfattande lån
            och bidrag, samtidigt som länder som Portugal upprätthåller skattebefrielser
            för vissa grupper från andra länder.
          </note>
          <note>
            Det ska framhållas i sammanhanget att det finns goda skäl att
            sänka SINK-skatten framgent för att få på plats en mer välavvägd
            beskattning av svenskar som är bosatta utomlands. Regeringens
            höjning av SINK-skatten från 20 procent till 25 procent under
            föregående mandatperiod var obefogad.
          </note>
          <note>
            Fru talman! Trots dessa synpunkter stöder Moderaterna ställningstag
            ­ andet om regeringens proposition. Det är oacceptabelt att ingå
            avtal med Sverige som sedan inte hålls, därav vår gemensamma reservation
            tillsammans med Kristdemokraterna, Centerpartiet och Liberalerna.
          </note>
          <note>
            Anf. 29 DAVID LÅNG (SD):
          </note>
          <note>
            Fru talman! Det här är inte en önskvärd situation. Det är inte
            någonting positivt att två europeiska regeringar bekämpar varandra,
            i brist på bättre ord, och att Sverige nu säger upp skatteavtalet
            mellan Portugal och Sverige utan att det står helt klart vilka
            de exakta konsekvenserna blir.
          </note>
          <note>
            Det här har också lett till en del upprörda känslor. Finansminister
            Magdalena Andersson har kallat det för en ” gräddfil för den ekonomiska
            eliten ” och säger att det har varit fråga om en orättvisa mellan
            denna elit och vanligt folk som nu ska undanröjas. Att det är
            det som är själva huvuddelen av och huvudanledningen till att
            förslaget läggs fram sa finansministern på en presskonferens den
            22 mars.
          </note>
          <note>
            Finansministerns ordval har med viss rätt tolkats som insinuationer
            om att de svenskar som har valt att flytta till Portugal skulle
            ha gjort något fel och att det är de som är skyldiga till den
            uppkomna situationen, vilket ju är helt befängt.
          </note>
          <note>
            Samtidigt har vi som sitter i skatteutskottet fått en del upprörda
            brev från flera av de svenskar som har valt att flytta till Portugal.
            De menar att de flyttade dit enligt de regler som gällde, och
            nu föreslår Sveriges regering att spelreglerna ska ändras. Det
            är förvisso relevant kritik, men ska man peka finger här ska man
            peka på den som är skyldig till den uppkomna situationen, och
            det är den portugisiska socialdemokratiska regeringen.
          </note>
          <note>
            Det är nämligen den portugisiska regeringen som har valt att
            inte ratificera det avtal som frivilligt har ingåtts mellan Sverige
            och Portugal. Jag vet inte varför de har valt att agera på det
            sättet. Det kanske är en skillnad i kultur mellan Sverige och
            Portugal. Här i Sverige tycker vi att ingångna avtal ska hållas,
            medan den portugisiska regeringen verkar tycka att ingångna avtal
            kan man överväga att eventuellt hålla någon gång i framtiden,
            om man känner för det.
          </note>
          <note>
            Jag valde att säga att det kanske handlar om en skillnad i kultur.
            Det borde ju inte vara en fråga om skillnad i ideologi, eftersom
            även Portugals regering är socialdemokratisk. Ska man klandra
            den svenska regeringen för något är det väl för att man misslyckats
            i sina diplomatiska förbindelser med kamraterna i den portugisiska
            regeringen.
          </note>
          <note>
            I Sverige bygger vi som sagt vårt samhälle på att ingångna avtal
            ska hållas. Det gäller inom näringslivet mellan företag, och det
            gäller på arbetsmarknaden. Har man tecknat ett kollektivavtal
            är det naturligtvis inte bara den anställde som ska hålla sin
            del, utan arbetsgivaren måste naturligtvis också hålla sin. Man
            kan inte ensidigt välja att bara bortse från ett avtal.
          </note>
          <note>
            Detta gäller också mellan länder. Om den ena parten väljer att
            inte hålla sin del av avtalet måste det få konsekvenser. Detta
            gäller oavsett kultur och ideologi. Det handlar helt enkelt om
            Sveriges trovärdighet.
          </note>
          <note>
            Fru talman! Jag hittade en artikel på Europaportalen med rubriken
            ”Portugal får låna 700 miljarder”. Där står det också att genom
            att EU-budgeten används som garanti tar även Sverige en del av
            risken med ett belopp som uppgår till 9 miljarder kronor.
          </note>
          <note>
            Den här artikeln är förvisso tio år gammal, men jag kom också
            att tänka på coronastödfonden, dit Sverige alldeles nyligen skickade
            150 miljarder kronor, vilket Sverigedemokraterna för övrigt röstade
            emot här i kammaren. Med tanke på detta och att coronastödfonden
            sannolikt också kommer att gynna Portugal sticker det extra mycket
            i ögonen att Portugal väljer att behandla Sverige som en dörrmatta
            i det här fallet och inbillar sig att de ensidigt ska kunna frångå
            ett avtal utan att det får några helst konsekvenser.
          </note>
          <note>
            Det bästa vore om avtalet hade kunnat hållas och att både Sverige
            och Portugal hade agerat i enlighet med det avtal som ingåtts.
            När nu så icke är fallet och Portugal väljer att inte ratificera
            avtalet återstår bara att säga upp avtalet i syfte att upprätthålla
            Sveriges trovärdighet som förhandlingspart.
          </note>
          <note>
            Vi har valt att inte reservera oss emot propositionen, men vi
            vill betona att vi inte ställer oss bakom det tonläge och de generaliseringar
            som regeringen och dess företrädare har uttryckt om de svenskar
            som ändå har valt att flytta till Portugal.
          </note>
          <note>
            Anf. 30 HELENA VILHELMSSON (C):
          </note>
          <note>
            Fru talman! Sällan har jag läst på och lärt mig så mycket om
            skatteavtal som inför den här dagen.
          </note>
          <note>
            Vi kan konstatera att skatteavtalet mellan Sverige och Portugal
            ingicks 2002. År 2009 införde Portugal regler som innebär att
            vissa pensioner blir föremål för dubbel icke-beskattning, det
            vill säga helt obeskattade. Detta var naturligtvis inte tanken
            när skatteavtalet slöts 2002.
          </note>
          <note>
            Som vi har hört lyfte Sverige därför 2017 frågan om att omförhandla
            skatteavtalet. Efter långdragna förhandlingar skrevs ett protokoll
            under om ändring. Sverige ratificerade protokollet så att ett
            nytt avtal skulle kunna gälla och tillämpas, men Portugal har
            inte ratificerat ändringsprotokollet.
          </note>
          <note>
            Fru talman! Det är klart att det inte är bra för Sverige och
            svenska medborgare att skatteavtal med andra länder sägs upp.
            Det är något som bör undvikas. Det skapar osäkerhet och bristande
            förutsägbarhet för enskilda och företag.
          </note>
          <note>
            Vad kan då detta få för konsekvenser? I och med uppsägningen
            riskerar svenska företag med verksamhet i Portugal att bli skattskyldiga
            i fler fall än vad som gäller i dag. Företag i Portugal kan också
            komma att träffas av en högre beskattning av betalningar från
            Portugal när det gäller utdelning, ränta, royalty med mera.
          </note>
          <note>
            Inom bolagssektorn finns dock en EU-gemensam lagstiftning om
            begränsningar av uttag av källskatt inom EU, vilket minskar de
            här negativa effekterna. I Sverige finns en intern lagstiftning
            för undanröjande av dubbelbeskattning i lagen om avräkning av
            utländsk skatt. Avräkningslagen ger den möjligheten även i fall
            när det inte finns något tillämpligt skatteavtal, vilket lindrar
            de negativa effekterna av att skatteavtalet med Portugal sägs
            upp.
          </note>
          <note>
            Fru talman! Det är i grunden beklagligt att avtalet sägs upp.
            Dock bör Sverige vara tydligt mot de länder man sluter avtal med
            att dessa länder också behöver följa vad man kommit överens om.
          </note>
          <note>
            Det är, återigen, anmärkningsvärt att Sveriges finansminister
            använder en sådan förolämpande retorik för att skuldbelägga de
            svenskar som av olika skäl väljer att flytta och nyttja den fria
            rörligheten inom EU. Retoriken från finansministern har varit
            vulgär och kraftigt överdriven. Det finns ingen anledning att
            kritisera de svenska medborgare som exempelvis efter ett långt
            arbetsliv bosätter sig i Portugal. En svensk finansminister bör
            stå på medborgarens sida och inte på något slags motståndarsida.
            Det här slår också tillbaka, inte bara mot de enskilda medborgarna
            utan även mot de företag som verkar i landet.
          </note>
          <note>
            Jag hävdar fortfarande att det finns massor av skäl till att
            vilja flytta utomlands på äldre dagar, och även om den socialdemokratiska
            ledamoten indikerar motsatsen tror jag inte att bestämmelser om
            avtal för pension är en avgörande faktor. Vi ska bejaka att folk
            vill röra sig inom EU, inte motarbeta. Kritiken ska riktas mot
            den portugisiska regeringen, inte mot svenskarna som av olika
            anledningar har bosatt sig i Portugal. Avslutningsvis tycker jag
            att det är fråga om ett kraftigt övertramp av Sveriges finans
            ­ minister. Det leder till respektlöshet. Vi känner respektlöshet
            i kammaren, som i dag röstar om förslaget. Det är respektlöst
            mot samarbetspartierna, och det är förmodligen respektlöst mot
            egna kollegor i regeringen. Det är min gissning.
          </note>
          <note>
            Det europeiska samarbetet och rörligheten i unionen skapar möjlighet
            ­ er och ska värnas. Men, som vi har hört, det är inte rimligt
            att Sverige tar ett stort ekonomiskt ansvar för sydeuropeiska
            länders ekonomi samtidigt som Portugal i det här fallet upprätthåller
            skattebefrielse för vissa grupper från andra länder. Även Centerpartiet
            är starkt kritiskt till att regeringen under förra mandatperioden
            höjde SINK-skatten. Den behöver ses över och återställas.
          </note>
          <note>
            Trots dessa synpunkter stöder Centerpartiet utskottets ställningstagan
            ­ de till regeringens proposition eftersom vi anser att det är
            oacceptabelt att ingångna avtal med Sverige inte hålls. Vi har
            också uttryckt detta tillsammans med andra partier, med M, KD
            och L, i ett särskilt yttrande.
          </note>
          <note>
            Anf. 31 TONY HADDOU (V):
          </note>
          <note>
            Fru talman! Sverige har ett flertal skatteavtal med andra länder
            för att undvika dubbelbeskattning och skatteflykt.
          </note>
          <note>
            När det kommer till skatteavtalet som debatteras i dag gällande
            Portugal har det uppstått en situation där skatteavtalet faktiskt
            gör det möjligt att personer som flyttar från Sverige till Portugal
            kan fortsätta att ta ut vissa pensioner från Sverige helt obeskattat.
            Det är naturligtvis helt oacceptabelt och var inte heller syftet
            med skatteavtalet när det slöts från början.
          </note>
          <note>
            De tjänstepensioner som personer bosatta i Portugal uppbär från
            Sve ­ rige, och som i nuläget inte beskattas, kommer helt enkelt
            att beskattas. Det är rimligt i nuläget, men det är inget parti
            som vill ha ett avtalslöst läge. Dagens regler har ju skapat incitament
            för personer att flytta till ex ­ empelvis Portugal av skatteskäl,
            det vill säga för att kringgå eller undgå att betala skatt. Det
            skadar såklart förtroendet och legitimiteten för skatte ­ systemet
            i Sverige. Vi kan helt enkelt inte ha ett skatteavtal som skapar
            möjligheter till skatteplanering. Det är beklagligt att Portugal
            i sin interna lagstiftning inför speciella regler för att locka
            till sig kapitalstarka personer på det sättet.
          </note>
          <note>
            Vi i Vänsterpartiet anser att förslaget på bordet behöver bifallas
            och att regeringen skyndsamt ska förhandla fram ett skatteavtal
            med Portugal med syftet att undvika dubbelbeskattning och skatteplanering.
          </note>
          <note>
            Anf. 32 HAMPUS HAGMAN (KD):
          </note>
          <note>
            Fru talman! Precis som i föregående debatt vill jag börja med
            att konstatera att skatteavtal är viktiga för Sverige. Att säga
            upp ett skatteavtal är absolut ingenting som ska göras lättvindigt.
            Det skapar osäkerhet och minskar förutsägbarheten för både enskilda
            människor och företag.
          </note>
          <note>
            Men i det här ärendet finns starka skäl som talar för att detta
            är rätt väg att gå. För att ett skatteavtal ska fungera krävs
            en grundläggande respekt mellan de avtalsslutande parterna. Portugals
            agerande visar att denna respekt saknas. Då måste Sverige agera.
            Det är inte hållbart att acceptera att en part som vi har slutit
            ett avtal med inte lever upp till sina åtaganden. Vi stöder därför
            innehållet i propositionen, som innebär att avtalet ska sägas
            upp.
          </note>
          <note>
            Jag vill dock betona att även jag tycker att finansministerns
            retorik i ärendet förtjänar hård kritik. Att som finansminister
            ägna kraft och tid åt att kritisera och skuldbelägga de svenskar
            som efter ett långt arbetsliv har valt att bosätta sig i Portugal
            är djupt ovärdigt. Vi kristdemokrater står absolut inte bakom
            hennes retorik. Finansministern bör fokusera på att ute ­ slutande
            kritisera den portugisiska regeringen, som inte har levt upp till
            sina åtaganden, i stället för att kritisera de svenskar som har
            utnyttjat den fria rörlighet som vi har EU att tacka för.
          </note>
          <note>
            Med detta yrkar jag bifall till utskottets förslag.
          </note>
          <note>
            Anf. 33 GULAN AVCI (L):
          </note>
          <note>
            Fru talman! Som jag sa i mitt tidigare anförande har vi i Liberalerna
            två utgångspunkter för båda dessa betänkanden. Det första perspektivet
            handlar givetvis om det principiella, vilket jag redogjorde för
            i den förra debatten, men det tål att upprepas kort igen.
          </note>
          <note>
            Självklart kan Sverige inte ingå skatteavtal med länder som inte
            lever upp till sin del av åtagandena. Precis som med Greklandsavtalet
            har även Portugal infört särskilda skatteregler som innebär att
            inflyttade personer får en speciell status och därmed inte behöver
            betala skatt på till exempel privata tjänstepensioner under en
            period på max tio år. Precis som reger ­ ingen framhåller i propositionen
            var det inte intentionerna när skatteavtalet ingicks med Portugal.
            Så på den punkten är vi liberaler eniga med reger ­ ingen om det
            orimliga i att ha kvar detta avtal, som riskerar att underminera
            förtroendet för det svenska skattesystemet.
          </note>
          <note>
            Men, fru talman, det jag däremot starkt tar avstånd från är hur
            finansminister Magdalena Andersson offentliggjorde denna överenskommelse
            mellan regeringen och riksdagens övriga partier på en presskonferens
            i mars månad.
          </note>
          <note>
            Att försöka plocka billiga inrikespolitiska poäng genom att kollektivt
            stämpla alla svenskar som av olika anledningar efter ett hårt
            yrkesliv väljer att flytta till ett annat EU-land med att det
            är en elit i Sverige som inte ska ha en gräddfil är horribla uttalanden.
            Vi tar starkt avstånd från dem.
          </note>
          <note>
            Det här visar återigen på Socialdemokraternas särpräglade drag
            att ge sig på människor som under ett helt yrkesliv har arbetat
            hårt och sparat sina egna pengar. Det är dessutom fråga om redan
            beskattade pengar. Med de pengarna, eller att man har sålt huset,
            villan, radhuset, bostadsrätten, väljer man att få lite guldkant
            på tillvaron när man har gått i pension. Därmed kanske man väljer
            ett annat land med mer värme, mer sol, en annan kultur eller Medelhavsmat.
            Vad är det som kan vara fel på det? Har inte individer rätt att
            bestämma över sina egna liv?
          </note>
          <note>
            Dessa människor kallar alltså Sveriges finansminister för en
            girig elit. Har det någonsin slagit Socialdemokraterna att människor
            kanske inte vill vara beroende av staten, oss politiker eller
            allra minst av Sveriges socialdemokratiska arbetareparti för att
            trygga sin egen framtid? Har det någonsin slagit en socialdemokrat
            att människor i Sverige är plikttrogna, har hög skattemoral, gärna
            betalar in skatt till det offentliga, för att vi alla ska ha tillgång
            till en bra välfärd, men i gengäld kräver bra villkor och att
            inte pekas ut som en girig skurk för att man har sparat ihop till
            sin egen framtid?
          </note>
          <note>
            Jag förstår ärligt talat inte varför man är så besatt av att
            bekämpa rikedomar. Vore det inte bättre om vi bekämpade fattigdom,
            som är ett stort problem?
          </note>
          <note>
            Varför kan inte anständighet få råda i detta land? Vilken signal
            skickar man till unga människor om vikten av att spara, stå på
            egna ben, vara ekonomiskt oberoende? Anledningen till att jag
            lyfter upp dessa perspektiv är inte för att själv försöka plocka
            några billiga poäng utan för att det är fråga om en stor ideologisk
            skillnad i synen på individens frihet och det beroen ­ de eller
            oberoende till staten som svenska medborgare ska ha eller inte
            ha .
          </note>
          <note>
            Det handlar också om företag som är etablerade i både Grekland
            och Portugal och människor som har tagit stora risker för att
            förverkliga sina livsdrömmar. Nu ska man använda upphävandet av
            ett skatteavtal för att ge sig på individer. Detta tycker jag
            är djupt bekymmersamt.
          </note>
          <note>
            Det som nu återstår är att säga upp avtalet. Men det är också
            viktigt att man även i fallet med Portugal snabbt ser till att
            inleda förhandlingar med regeringen. Som en kollega nämnde borde
            det inte vara så svårt eftersom det är två socialdemokratiskt
            ledda regeringar som skulle kunna komma bättre överens.
          </note>
          <note>
            För mig och Liberalerna handlar det om att få till ett nytt avtal
            för att inte individer och företag ska hamna i ett vakuum när
            det befintliga avtalet sägs upp. I det sammanhanget kan det vara
            värt att nämna SINK-skatten, som också har lyfts upp i debatten,
            och den höjning som gjorts från 20 till 25 procent.
          </note>
          <note>
            Vi kommer i framtiden att se en värld där fler kommer att vilja
            bosätta sig i ett annat land, inte minst inom EU. Det är liksom
            essensen med det europeiska samarbetet, och då ska vi inte försvåra
            för människor att göra det. Även i framtiden måste människor kunna
            bestämma om de vill använda sina hårt intjänade pengar i Sverige
            eller i Portugal, Grekland eller något annat land. Därför hoppas
            jag att regeringen nu skyndsamt ser till att få ett nytt avtal
            på plats.
          </note>
          <note>
            Med detta, fru talman, yrkar jag bifall till propositionen. Jag
            vill också hänvisa till Moderaternas, Kristdemokraternas, Centerns
            och Liberalernas gemensamma yttrande.
          </note>
          <note>
            Anf. 34 REBECKA LE MOINE (MP):
          </note>
          <note>
            Fru talman! Jag börjar med att yrka bifall till utskottets förslag.
          </note>
          <note>
            För två år sedan tecknades ett avtal mellan Sverige och Portugal,
            men det är ett avtal som Portugal har valt att inte ratificera.
          </note>
          <note>
            Oavsett hemmahörighet på höger–vänster-skalan kan vi enas om
            att det här är en situation som inte är önskvärd eller hållbar.
            Att Portugal inte ratificerar är oacceptabelt. Det skapar en ofördelaktig
            och orättvis situation för Sverige. Liksom skatteavtalet med Grekland,
            som nämnts tidigare i debatten, väljer Sverige nu att säga upp
            detta avtal.
          </note>
          <note>
            Fru talman! Jag stannar där, för mina utskottskollegor har redan
            nämnt många bra argument i de här debatterna. Jag tackar för ordet.
          </note>
          <note>
            Överläggningen var härmed avslutad.
          </note>
          <note>
            ( Beslut fattades under § 18 .)
          </note>
          <note>
            § 11 Luftfartsfrågor
          </note>
          <note>
            Trafikutskottets betänkande 2020/21:TU14
          </note>
          <note>
            Luftfartsfrågor (prop. 2020/21:154)
          </note>
          <note>
            föredrogs.
          </note>
          <note>
            Anf. 35 JENS HOLM (V):
          </note>
          <note>
            Fru talman! Att frakta personer eller gods med flyg är det snabbaste
            transportsättet för längre sträckor. Att flyga möjliggör möten
            mellan människor från världens alla länder. Det är således inte
            förvånande att flygandet har ökat kraftigt i världen de senaste
            decennierna.
          </note>
          <note>
            Men världens snabbt växande flygindustri har också tydliga baksidor,
            inte minst för miljön och klimatet. Utsläppen från världens flygande
            har fördubblats de senaste 20 åren, och om inget görs kommer utsläppen
            att fortsätta öka kraftigt. Hade flygsektorn varit ett enskilt
            land hade den legat på tio i topp bland världens värsta utsläpparländer.
            Den här utvecklingen är inte hållbar. Därför måste skarpa åtgärder
            vidtas för att minska flygets miljö- och klimatbelastning.
          </note>
          <note>
            Vi inom Vänsterpartiet anser att alldeles för lite görs för att
            minska luftfartens miljö- och klimatpåverkan. Den svenska flygskatten
            var ett välkommet steg framåt, men det är långt ifrån tillräckligt.
            Obligatorisk biobränsleinblandning kommer att minska utsläppen
            endast i begränsad utsträckning, vilket också framkommit i regeringens
            utredning på området – som också ställer frågor om den biologiska
            mångfalden och hur mycket biodrivmedel som egentligen finns att
            tillgå. Elektrifiering och andra tekniska lösningar ligger långt
            fram i tiden och kommer inte att minska utsläppen från flyget
            i närtid.
          </note>
          <note>
            Vi i Vänsterpartiet vill därför se åtgärder som minskar flygandet
            och utsläppen. Några steg i den riktningen skulle kunna vara att
          </note>
          <note>
             införa en progressiv flygskatt så att de som flyger mycket
            får högre skatt
          </note>
          <note>
             slopa skattebefrielsen på flygbränsle eftersom Sverige i dag
            subven ­ tionerar flyget med drygt 8 miljarder kronor varje år
            och den största delen handlar om att flyget inte betalar skatt
            på sitt eget bränsle
          </note>
          <note>
             se över flygets momsnedsättning respektive momsbefrielse för
            inrikes- respektive utrikesresor med flyg
          </note>
          <note>
             slopa subventioner till flygplatser annat än när de är motiverade
            av beredskapsskäl eller regionalpolitiska skäl
          </note>
          <note>
             bygga ut hållbara transportmedel, främst tåget, som alternativ
            till flyget
          </note>
          <note>
             dra nytta av de lärdomar vi gjort under pandemin och satsa
            på bra bredband i hela Sverige så att digitala möten blir ett
            alternativ till flygresor
          </note>
          <note>
             satsa på hållbara biobränslen och elektrifierade flygplan
          </note>
          <note>
             avveckla Bromma flygplats och andra onödiga flygplatser.
          </note>
          <note>
            Fru talman! Flygsektorn har drabbats mycket hårt under pandemin.
            Samtidigt är en kris också en möjlighet. Nu när krisen klingar
            av och svensk ekonomi ska återstartas kan det inte vara ett alternativ
            att återgå till tidigare, höga flygnivåer. Många flyglinjer kan
            och bör ersättas med tåg och ökat digitalt arbete. Med rätt stöd
            är det med andra ord möjligt att styra mot mer hållbara transporter.
          </note>
          <note>
            Här har regeringens agerande hittills varit en stor besvikelse.
            Under pandemin har S-MP-regeringen subventionerat flygindustrin
            med närmare 16 miljarder kronor. Det är mer än dubbelt så mycket
            som stödet till den regionala kollektivtrafiken under pandemin
            och åtta gånger så mycket som stödet till järnvägssektorn under
            pandemin.
          </note>
          <note>
            Det är hög tid att ändra på det här. Stöd de hållbara transporterna
            och främja ökat digitalt arbete, så kan vi minska flygandet och
            flygets utsläpp kraftigt!
          </note>
          <note>
            Fru talman! Vi i Vänsterpartiet har länge drivit att Bromma flygplats
            ska avvecklas. Brommaflyget kan lätt flyttas över till Arlanda
            samt ersättas med ökat digitalt arbete och resor med tåg. Det
            finns en fantastisk möjlighet att omvandla dagens flygplatsområde
            till en levande stadsdel med tiotusentals nya bostäder, arbetsplatser
            och grönområden. En sådan omvandling går också helt i linje med
            nationella och lokala miljömål om minskade utsläpp av växthusgaser,
            minskat buller och förbättrad folkhälsa.
          </note>
          <note>
            Nu har också Swedavia, som äger och driver våra statliga flygplatser
            inklusive Bromma och Arlanda, vädjat till regeringen att avveckla
            Brom ­ ma flygplats. Brommaflyget kan lätt flyttas över till Arlanda
            samt ersättas med tåg och digitala möten, understryker Swedavia.
          </note>
          <note>
            Därför, fru talman, förvånar det mig mycket att de borgerliga
            partierna plus Sverigedemokraterna nu driver att Bromma flygplats
            till varje pris ska finnas kvar. Konsekvensen av detta blir stora
            statliga subventioner till att upprätthålla en flygplats som ingen
            flyger från. Vad är logiken i det?
          </note>
          <note>
            Regeringen har redan anslagit 3,15 miljarder kronor i statligt
            stöd till Swedavia. Den subventionspolitiken kommer att fortsätta
            med de borgerligas plus SD:s förslag.
          </note>
          <note>
            Det här är iögonfallande. Moderaterna och andra högerpartier
            skär ned på stöd till arbetslösa och långtidssjuka, men flyget
            ska de uppenbarligen fortsätta att subventionera hur mycket som
            helst. Varför?
          </note>
          <note>
            Därför vill jag fråga Moderaterna, Sverigedemokraterna, Centerpartiet,
            Kristdemokraterna och Liberalerna: Hur mycket mer statliga subventioner
            ska ni plöja ned i Bromma flygplats? Ni bör ha ett svar på den
            frågan, för det är ni som har lagt fram förslaget att Bromma flygplats
            ska finnas kvar.
          </note>
          <note>
            Fru talman! Låt oss i stället ta chansen att göra något bättre.
            Bromma flygplats har tjänat oss väl, men nu är det dags att tacka
            för den här tiden. Låt oss bygga en ny hållbar stadsdel i västra
            Stockholm med tusentals nya bostäder, grönområden, skolor, förskolor,
            idrottsplatser och arbetsplatser. Låt oss avveckla Bromma flygplats!
          </note>
          <note>
            Fru talman! Jag yrkar bifall till Vänsterpartiets, Socialdemokraternas
            och Miljöpartiets reservation nummer 3 samt till Vänsterpartiets
            båda särskilda yttranden. Jag yrkar avslag på utskottets förslag
            om tillkännagivan ­ de om Bromma flygplats.
          </note>
          <note>
            Anf. 36 DENIS BEGIC (S):
          </note>
          <note>
            Fru talman! Jag vill inledningsvis yrka bifall till reservation
            3 från S, V och MP samt till trafikutskottets förslag i övrigt.
          </note>
          <note>
            Fru talman! När vi förra året diskuterade flygfrågorna kunde
            jag inte ens drömma om att vi ett år senare skulle vara i ungefär
            samma läge. Vi kanske inte är i riktigt samma läge som vi var
            i för ett år sedan – saker och ting har förändrats – men det område
            som har drabbats hårdast är flyget. Flygandet har minskat drastiskt,
            och antalet flygtimmar fortsätter att vara litet. Flygplanen är
            fast på marken, och vi ser nu en våg av konkurser bland flygoperatörer.
          </note>
          <note>
            Den bedömning som har hörts den senaste tiden är att det kommer
            att ta väldigt lång tid innan flyget återhämtat sig. Redan i dag
            hör man från olika företag att de kommer att minska sitt resande
            med cirka 50 procent och använda digitala tjänster.
          </note>
          <note>
            Det är bra att det nu finns teknik som kan hjälpa oss när tiderna
            är som de är. Det är dock klart att detta inte hjälper flygbolagen
            att återhämta sig och att det måste göras samma anpassningar inom
            flygindustrin som andra företag har gjort. Det kan handla om att
            flyga smartare, billigare, med mindre plan och mer miljövänligt.
            Det kan också handla om samarbete mellan bolag och om olika bränslealternativ.
          </note>
          <note>
            Det är nu man har chansen att förändra saker till det bättre.
            Därför är det bra med beslut om miljöstyrande start- och landningsavgifter
            på vissa flygplatser i Sverige. Detta behöver dock göras också
            i EU och i världen.
          </note>
          <note>
            Fru talman! Innovationer har alltid hjälpt människan att klara
            kriser, hitta nya sätt att göra saker, underlätta livet eller
            bota sjukdomar. I dag finns det många exempel på att mänskligheten
            gått framåt. Det finns smarta städer som hjälper en att hitta
            rätt när man är där som turist. Det finns smarta telefoner, som
            i dag har blivit ännu smartare.
          </note>
          <note>
            Det ska också finnas smarta flygplatser, där tekniken går ihop
            med flyget för att göra mängder av saker. Det kan gälla alltifrån
            styrning av trafik på eller runt flygplatsen till hjälp med att
            förebygga hot och terror.
          </note>
          <note>
            Autonoma flygplatser är ett tänk som ser in i framtiden, och
            där kan Sverige ha en ledartröja på sig. Tänk dig att ett paket
            som har fraktats med något flygbolag helt plötsligt levereras
            hem till dig samma dag med en drönare. Ni kanske tänker att detta
            ligger långt in i framtiden, men det gör det inte – tekniken och
            förutsättningarna finns redan i dag. På flygplatser finns drönare
            som vid behov kan hjälpa oss att rädda liv, att hitta en skogsbrand
            eller att hitta en människa som har gått vilse i skogen. Denna
            teknik kan redan i dag användas från våra flygplatser.
          </note>
          <note>
            Fru talman! När vi ändå pratar om innovationer kan jag säga att
            jag är glad att vi snart har svenskt elflyg i luften. Detta kommer
            att ge vårt avlånga land bättre förutsättningar att flyga både
            miljösmartare och effektivare. Det är mycket – och mycket spännande
            – som händer på det här området, trots pandemin.
          </note>
          <note>
            Fru talman! Redan före pandemin började flygresandet att minska
            i Sverige. Man såg att människor valde andra sätt att resa. Därför
            fick flera flygplatser problem. Fler och fler regionala flygplatser
            fick ta in pengar från sina ägare för att överleva. Ängelholms
            flygplats är ett exempel där privata ägare gav upp och kommunerna
            fick ta över.
          </note>
          <note>
            Därför var det ingen överraskning för någon när Swedavia informerade
            utskottet om att den klokaste och samhällsekonomiskt bästa vägen
            för Stockholm och Sverige var att avveckla Bromma. Det började
            att diskuteras livligt, och olika intressen stod mot varandra.
          </note>
          <note>
            År 2038 går arrendet ut för Bromma flygplats, och med detta kommer
            den att upphöra. Tanken har inte varit att Bromma flygplats ska
            finnas för alltid. När underlaget viker och saker förändras måste
            man ompröva sina tidigare ställningstaganden.
          </note>
          <note>
            Oppositionen vägrar ihärdigt att se faktumet att Bromma inte
            har sam ­ ma förutsättningar som Arlanda för fortsatt utveckling
            och att platsen som Bromma flygplats ligger på skulle kunna bli
            en ny stadsdel i vår huvudstad, som har behov av att bygga fler
            bostäder.
          </note>
          <note>
            Man ser inte det faktum att det bor massor av människor runt
            omkring Bromma flygplats och att katastrofen är oundviklig om
            något händer.
          </note>
          <note>
            Man ser inte faktumet att miljö och buller runt flygplatsen inte
            är bra för dem som bor omkring flygplatsen.
          </note>
          <note>
            Fru talman! Att driva Bromma flygplats vidare är inte bara en
            fråga om säkerhet utan också en fråga om Sveriges framtid. Alla
            som håller på med flygfrågor vet hur viktig en internationell
            flygplats är för ett land. För mig handlar det framför allt om
            att stärka Sveriges position på den internatio ­ nella arenan.
            För oss i ett exportberoende land är det viktigt att vi har en
            flygplats som direkt kan ta oss ut i världen. Som det ser ut nu
            håller denna flygplats på att bli Kastrup i stället för Arlanda.
            Arlanda förlorar direktlinjer, och Kastrup öppnar nya. Arlanda
            är snart en matarflygplats för Kast ­ rup. Är det denna väg vi
            ska gå?
          </note>
          <note>
            För mig är detta en helt avgörande fråga. Vi behöver stärka Arlanda
            så att fler företag väljer att etablera sig i Sverige. Vi behöver
            stärka Arlandas konkurrenskraft så att fler direktlinjer kan upprättas.
          </note>
          <note>
            Nu har vi chans att göra detta. Den bedömning som Swedavia och
            många andra gör är att det kommer att ta tid för flyget att återhämta
            sig. Tjänsteresorna globalt har minskat kraftigt, och flera bedömare
            säger att teknikutvecklingen under pandemin har fått fler företag
            att inse hur de kan spara pengar och miljö genom att ha digitala
            möten.
          </note>
          <note>
            I en intervju säger Ericsson att deras tjänsteresande har minskat
            med 90 procent globalt och 95 procent nationellt. Fler och fler
            globala företag vill vara klimatneutrala därför att de ser vikten
            av att värna miljön. Men de ser också att deras anställda mår
            bättre av att inte resa hela tiden och av att mötena nu kan ske
            digitalt. Därför är läget för flygbranschen inte detsamma som
            efter tidigare kriser, som ” nine eleven ” eller finanskrisen.
            Många fler har insett att det fungerar mycket bra att jobba hemifrån,
            och behovet av att mötas på samma sätt som tidigare har minskat
            kraftigt.
          </note>
          <note>
            Fru talman! Regeringen har utsett en särskild utredare som ska
            återkomma med sin rapport till regeringen i augusti 2021. Vi skulle
            i alla fall kunna vara överens om att se vad denna rapport kommer
            fram till för att därefter kunna fatta kloka beslut. Men i sin
            iver att vara emot orkar oppositionen inte ens vänta på rapporten
            utan tycker att Bromma ska utvecklas. Vad Bromma flygplats ska
            utvecklas till vet vi inte – den ska ju ändå läggas ned 2038.
          </note>
          <note>
            Anf. 37 JENS HOLM (V) replik:
          </note>
          <note>
            Fru talman! Att Bromma flygplats bör läggas ned är vi helt överens
            om, så jag skulle vilja ställa en annan fråga till Denis Begic.
          </note>
          <note>
            När pandemin slog till våren 2020 i Sverige var det flygsektorn
            som fick det första coronastöd som regeringen gick ut och beviljade.
            Det var kreditgarantier på 5 miljarder kronor till flygbolag,
            varav 1,5 miljarder kronor till SAS. Sedan har stöden till flygsektorn
            stått som spön i backen under pandemin. Totalt sett har flygbranschen,
            som jag sa i mitt anförande, fått 16 miljarder kronor i coronastöd
            från regeringen.
          </note>
          <note>
            Dessa 16 miljarder kan jämföras med det riktade stöd som har
            utlovats till järnvägssektorn, som är på ungefär 2,4 miljarder
            kronor. Det är alltså mer än sju gånger så mycket pengar till
            flyget som till järnvägen.
          </note>
          <note>
            Flyget är väldigt hårt drabbat under pandemin, inte tu tal om
            det. Men det är också tågresandet. Tågresandet har gått ned med
            ungefär 65 procent, och flygresandet har gått ned med ungefär
            80 procent. Så visst är det så att flyget är ännu mer drabbat,
            men det är någonting med proportionerna i detta som jag inte riktigt
            får ihop – särskilt när det gäller en regering som säger sig vilja
            minska utsläppen från transportsektorn.
          </note>
          <note>
            Därför vill jag fråga Denis Begic: Anser Denis Begic att proportionen
            är väl avvägd när man ger så stora subventioner till flygsektorn
            och så lite till järnvägsbranschen?
          </note>
          <note>
            Anf. 38 DENIS BEGIC (S) replik:
          </note>
          <note>
            Fru talman! Tack, Jens Holm, för din fråga! Först och främst
            måste jag säga att jag är av åsikten att man inte alltid ska jämföra
            alla trafikslag med varandra, för de har sina olika sätt att transportera
            oss.
          </note>
          <note>
            Regeringen valde att ge pengar bland annat till SAS, och det
            beror på att staten är en del av ägarna till SAS. Andra stoppade
            också in pengar i SAS. Det handlar ju också om hur vi efter pandemin
            ska kunna återstarta vår ekonomi om vi inte har flygplatser som
            kan ta emot flygplan, om vi inte har flygbolag som kan flyga från
            dem och om vi inte kan ge dem förutsättningar att förändras under
            pandemin.
          </note>
          <note>
            Om vi nu ska tala om proportionerna kan inte jag uttala mig om
            vad som är rätt eller fel. Däremot kan man se att den bransch
            som är hårdast drabbad är flygbranschen med dess anställda, som
            nu i stort sett har varit på marken i cirka ett och ett halvt
            år – inte bara i Sverige utan i världen.
          </note>
          <note>
            För mig är det ingen diskussion och inte tal om annat än att
            flyget behöver stöd för att vi så småningom, när det här förändras,
            ska kunna åter ­ starta Sverige på ett bra sätt. Hur mycket pengar
            olika trafikslag ska ha kan inte jag uttala mig om.
          </note>
          <note>
            Anf. 39 JENS HOLM (V) replik:
          </note>
          <note>
            Fru talman! Jag tycker att det säger någonting vad man prioriterar
            i en kris. Det första regeringen gör här är att gå ut och rädda
            en bransch, flyg ­ bolagen, medan en annan nästan lika hårt drabbad
            bransch, järnvägsbran ­ schen, får vänta i över ett år innan de
            får förslaget om sänkta banavgifter, som regeringen nu har lagt
            fram.
          </note>
          <note>
            Det säger också någonting om prioriteringarna när regeringen
            satsar sju gånger så mycket resurser på att rädda flyget som på
            att rädda järnvägen. Då tycker jag och Vänsterpartiet att det
            skorrar falskt och att det är för mycket till flyget och för lite
            till järnvägen.
          </note>
          <note>
            Nu har regeringen just aviserat att man ska komma med sitt tredje
            stödpaket till SAS på 1,5 miljarder kronor i kreditgarantier.
            Svenska staten är delägare i SAS. Men det finns också andra delägare,
            till exempel familjen Wallenberg, som är en väldigt rik familj
            med mycket pengar.
          </note>
          <note>
            Jag skulle därför vilja fråga Denis Begic: Vad har regeringen
            gjort för att familjen Wallenberg ska bidra med sin beskärda del
            för att rädda SAS?
          </note>
          <note>
            Anf. 40 DENIS BEGIC (S) replik:
          </note>
          <note>
            Fru talman! För det första måste man också se att det väldigt
            snabbt i början av pandemin kom lite olika förslag från regeringen
            om vad man skulle kunna göra.
          </note>
          <note>
            Bland annat fick regionerna otroligt mycket pengar för att kunna
            se till att sjukvården, kollektivtrafiken och andra saker fungerar
            så bra som möjligt. Där finns det alltså pengar som regionerna
            hade kunnat använda bland annat för att rädda en del av kollektivtrafiken.
            Man hade också, som i Mälardalsdelen, kunnat använda pengarna
            för att se till att järnvägen också får sin del som den kollektivtrafik
            den är.
          </note>
          <note>
            För det andra är det så att även om staten äger en del av SAS
            sker det förstås, förhoppningsvis, en diskussion i styrelserna
            i de olika företag som bland annat staten äger om hur mycket man
            bidrar. Det är inga diskussio ­ ner som jag deltar i; jag har
            ingen aning om hur dessa styrelsemöten går till och vem som lägger
            hur mycket pengar. Jag vet inte om familjen Wallenberg lägger
            lika mycket till SAS, en och en halv miljard till.
          </note>
          <note>
            Det kanske finns information om detta man kan hämta, men vi vet
            ju också att mycket av det som görs i företag är företagshemligheter.
            Det är ibland svårt för oss att få ta del av vissa papper för
            att se vad som har hänt. Jag vågar inte säga hur mycket Wallenbergfamiljen
            har gett till SAS.
          </note>
          <note>
            Anf. 41 ÅSA COENRAADS (M):
          </note>
          <note>
            Fru talman! Årets luftfartsbetänkande skiljer sig lite från tidigare
            års. I år har vi nämligen bakat in en proposition och ett utskottsinitiativ
            i betänkandet. Det handlar både om miljöåtgärder och om den ideologiska
            synen på flyget som trafikslag. Jag ska redogöra lite för hur
            Moderaterna ser på detta.
          </note>
          <note>
            Flyget står för en stor del av klimatutsläppen i Sverige, och
            detta behöver vi åtgärda – men utan att hindra flygets framtid
            och utveckling. Efter ett tidigare tillkännagivande från riksdagen
            har regeringen nu återkommit med en proposition om miljöstyrande
            start- och landningsavgifter för flyget. Det här är ett välkommet
            förslag, då de differentierade avgifterna kan bidra till ett långsiktigt
            hållbart flyg i Sverige. Detta ställer vi moderater oss såklart
            bakom; det går helt i linje med att uppmuntra bra miljöåtgärder.
          </note>
          <note>
            Flyget över hela världen har såklart varit påverkat av pandemin
            när världen har stått stilla i väntan på vaccin och återstart.
            Sverige är inget undantag, och det är därför bättre att vänta
            med införandet av de nya miljö ­ styrande start- och landningsavgifterna
            ett år för att flyget ska hinna åter ­ hämta sig något.
          </note>
          <note>
            Regeringen föreslår att detta ska börja gälla inom mindre än
            en månad, och vi befinner oss fortfarande mitt i pandemin. Även
            om vaccineringen har kommit igång och vi så smått börjar återstarta
            Sverige och släppa på de svenska restriktionerna vet vi inte när
            pandemin är över och flyget kan komma igång på allvar igen. Moderaterna
            och Kristdemokraterna har därför skrivit en reservation där vi
            föreslår att ikraftträdandet skjuts på i ett år.
          </note>
          <note>
            Fru talman! Den andra delen av betänkandet handlar om framtiden
            för Arlanda och Bromma flygplats. Tidigare i våras presenterade
            regeringen på en presskonferens två beslut. Det första handlande
            om att lägga ned Bromma flygplats i förtid, och det andra beslutet
            var att utreda hur detta ska gå till. Efter presskonferensen firade
            den miljöpartistiska delen av regeringen med tårta offentligt.
          </note>
          <note>
            Vi misstänker dock att den socialdemokratiska delen av regeringen
            gick hem till Regeringskansliet och svarade på frågor från upprörda
            kommunalråd i hela Sverige som undrade hur detta egentligen ska
            gå till. Det är nämligen inte bara vi moderater som tycker att
            beslutet att först lägga ned och sedan utreda hur är lite konstigt.
          </note>
          <note>
            Mitt under brinnande pandemi har regeringen bett Swedavia att
            utreda en förtida nedläggning av Bromma flygplats. Utredningen
            presenterades offentligt och för trafikutskottet i form av en
            kort sammanfattning på några sidor. I sammanfattningen stod att
            Bromma flygplats inte var lönsam och inte kunde fortsätta att
            drivas på affärsmässiga grunder.
          </note>
          <note>
            Det är möjligt att utredningen visade detta, men eftersom vi
            riksdagsledamöter inte fått se regeringens hemligstämplade utredning
            har vi inte kunnat ta del av innehållet. Regeringen har inte heller
            involverat riksdagen i detta beslut utan tagit det själv. Detta
            har man gjort trots kammarens tillkännagivande från 2016 om att
            fortsätta att utveckla Bromma flygplats.
          </note>
          <note>
            Nu väljer regeringen alltså att gå emot riksdagens och folkets
            vilja. I och med dessa ändrade förutsättningar väljer vi att lyfta
            upp frågan genom ett nytt tillkännagivande. Regeringen kan inte
            bete sig hur som helst bara för att behålla makten. Här tillgodoser
            man ett litet partis önskan att avveckla flyget helt och hållet
            och låter därför bli att förankra beslutet i riksdagen.
          </note>
          <note>
            Det är inte bara vi moderater som tycker att det här beslutet
            är konstigt och förhastat. Röster hörs från såväl näringsliv och
            handelskammare som socialdemokratiska kommunalråd runt om i landet.
            Bromma flygplats är i dag ett nav för inrikesflyget och en förutsättning
            för snabba och effektiva transporter till och från landets huvudstad.
          </note>
          <note>
            För en affärsresenär är tid viktigt, och Bromma spelar en stor
            roll för att näringslivet i hela Sverige ska fungera effektivt.
            Bromma flygplats används inte i första hand som en flygplats för
            resor vidare ut i världen utan är en utpräglad citynära flygplats
            för inrikesflyget.
          </note>
          <note>
            En överflyttning av inrikesflyget till Arlanda är i dag inte
            möjligt om inrikesflyget ska kunna behålla effektiva restider.
            Visst har flygandet minskat, som regeringen påpekar. Men det råder
            en pandemi just nu, och det är inte bara dumt utan även slösaktigt
            att riva dyr infrastruktur när den ­ na kan komma att behövas
            i framtiden. Vi vet inte hur resandet kommer att se ut i framtiden,
            men prognoserna säger att flygandet kommer att åter ­ gå till
            det normala inom en tioårsperiod. Morgondagens flyg kan dessutom
            hjälpa oss att nå de klimatmål vi satt upp genom smartare och
            renare resor än dagens.
          </note>
          <note>
            Arlanda kommer på sikt att behöva ytterligare en rullbana. Om
            den över huvud taget kan byggas vet vi inte, för det beslutet
            ska regeringen ta i framtiden. Det blir kanske inte heller någon
            ny rullbana så länge Miljö ­ partiet sitter i regeringen. Miljöpartiet
            har ju tydligt uttalat att man inte vill ha någon ny rullbana
            på Arlanda eftersom flyget inte är viktigt.
          </note>
          <note>
            Arlanda har dessutom en underkapacitet för bagagehantering och
            transfer, och den planerade utbyggnaden är lagd på is under pandemin.
            Transfer till och från Stockholm är antingen extremt dyr eller
            tar lång tid. När företag och näringsliv ska återstarta Sverige
            har vi varken tid eller råd att vänta längre på utbyggnaden.
          </note>
          <note>
            Fru talman! Jag vet att vi inte ska diskutera kommunala frågor
            i kammaren, men frågan om Bromma flygplats hänger ihop med avtal
            som är gjort mellan staten och Stockholms stad. Regeringen hänvisar
            dessutom till lokalt bostadsbyggande i sin reservation, och jag
            vill ändå bemöta detta lite kort.
          </note>
          <note>
            Ja, det behöver byggas fler bostäder i Stockholm. Det är bra
            för svensk ekonomi och för hela landet, och infrastrukturen kommer
            att bli ännu viktigare när fler människor ska röra sig till och
            från Stockholm. Men att tro att det plötsligt kommer att byggas
            en massa bostäder i Stockholm bara för att man tar ett förhastat
            beslut att lägga ned Bromma flygplats i förtid är lite naivt.
          </note>
          <note>
            I Stockholm skulle man i stället kunna börja med att bygga bostäder
            i Norra Kymlinge. Tunnelbanelinje finns, men stationen ligger
            öde för att Miljöpartiet inte vill att det byggs bostäder där.
            Det vore smartare att byg ­ ga där infrastrukturen redan finns
            än att riva Bromma flygplats för att det kanske kan byggas bostäder
            där – något vi som sagt inte vet eftersom beslutet inte är taget
            än.
          </note>
          <note>
            Fru talman! Så sent som för två veckor sedan fick trafikutskottet
            en dragning av entreprenörer som vill fortsätta att driva Bromma
            flygplats i egen regi.
          </note>
          <note>
            Samtidigt fortsätter regeringen att hemlighålla Swedavias nedläggningsrapport
            av affärsmässiga skäl. Det här är lite konstigt, för om Brom ­
            ma flygplats inte anses vara affärsmässig men näringslivet tror
            sig kunna driva den vidare på affärsmässiga grunder borde Swedavias
            rapport inte behöva vara hemlig längre.
          </note>
          <note>
            Man skulle nästan kunna tro att regeringen inte vill lägga ned
            Bromma flygplats av affärsmässiga skäl utan av ideologiska skäl.
            I så fall vore det ärligare att erkänna det.
          </note>
          <note>
            Vi har nu samlat en majoritet i riksdagen – precis som man ska
            göra i en demokrati för att få igenom sina beslut – för en fortsatt
            utveckling av Bromma flygplats. Det är viktigt att hela landet
            kan säkra tillgången till snabba och effektiva kommunikationer
            till och från Stockholm, och Brom ­ ma flygplats fyller tillsammans
            med Arlanda en viktig funktion för landets flygkapacitet både
            nu och i framtiden.
          </note>
          <note>
            Fru talman! Så till den tredje delen av betänkandet och en av
            Moderaternas reservationer. Det handlar om Sveriges regionala
            flygplatser, och det finns en koppling till frågan om Bromma och
            Arlanda.
          </note>
          <note>
            Som vi vet har flyget mer eller mindre belagts med näringsförbud
            under pandemin, och de regionala flygplatserna blöder ekonomiskt.
            Alla dessa flygplatser fyller en viktig funktion för samhället.
            På senare år har vi haft förfärliga skogsbränder, och brandflyget
            har spelat en avgörande roll för att begränsa förödelsen. Under
            pandemin har vi också sett hur ambulansflygets sjuktransporter
            dagligen räddar liv.
          </note>
          <note>
            Det är viktigt att tänka på Sveriges beredskap vid krig och konflikter.
            De regionala flygplatserna spelar en viktig roll när krisen väl
            är här och kan därför inte läggas ned.
          </note>
          <note>
            Vi vill att regeringen säkerställer jobb, säkerhet, tillväxt
            och trygghet i hela landet. Vi anser därför att Swedavia ska ta
            ett större ansvar för de 27 regionala flygplatserna runt om i
            Sverige.
          </note>
          <note>
            Jag står givetvis bakom alla våra reservationer i betänkandet
            men yrkar bifall endast till reservation 4 om stöd till de regionala
            flygplatserna.
          </note>
          <note>
            Anf. 42 JENS HOLM (V) replik:
          </note>
          <note>
            Fru talman! Moderaterna brukar bekämpa ökade statliga bidrag.
            Moderaterna är motståndare till höjd a-kassa, Moderaterna är motståndare
            till höjd sjukersättning för de sjuka och Moderaterna är motståndare
            till höjda bostadsbidrag för dem som behöver hjälp att betala
            sin hyra. Det är Moderaternas politik att staten inte ska betala
            bidrag.
          </note>
          <note>
            Men när det gäller flygsektorn tycks det inte finnas några begränsningar.
            För ett år sedan beviljade regeringen 3,15 miljarder kronor i
            bidrag till statliga Swedavia, som är det bolag som driver och
            äger våra tio statliga flygplatser, däribland Bromma. Bromma flygplats
            har alltså fått del av denna statliga subvention. Flygplatserna
            ska annars stå på egna ben och finansiera sin verksamhet med avgifter
            från flygbolagen.
          </note>
          <note>
            När det inte flygs till och från en flygplats finns det ingen
            grund för Swedavia att finansiera denna verksamhet, och därför
            har Swedavia vädjat om att få avveckla Bromma flygplats. Swedavias
            bedömning är nämligen att flygandet till och från Bromma flygplats
            inte kommer att återhämta sig. Därför kan flygtrafiken flyttas
            över till Arlanda och även till viss del ersättas av tåg och digitalt
            arbete.
          </note>
          <note>
            Nu vill Moderaterna att vi till varje pris ska bevara Bromma,
            även om ingen kommer att flyga därifrån i framtiden. Det tycker
            jag är en märklig hållning. Den direkta konsekvensen för Sveriges
            skattebetalare blir fortsatta statliga subventioner till Bromma
            flygplats. Jag vill därför fråga Moderaterna: Har ni gjort en
            konsekvensanalys av ert förslag till beslut? Hur mycket mer i
            form av statliga subventioner ska staten behöva plöja ned i Bromma
            flygplats för att bevara den så som ni vill?
          </note>
          <note>
            Anf. 43 ÅSA COENRAADS (M) replik:
          </note>
          <note>
            Fru talman! Tack, Jens Holm, för frågan!
          </note>
          <note>
            Jens Holm har helt rätt i att vi tror på privatisering och marknadslösningar.
            Jag tror att infrastruktur är något som måste få kosta. Det är
            ett av statens grundläggande fundament för att ett land ska fungera,
            särskilt ett land som Sverige, som har så stora avstånd.
          </note>
          <note>
            Vi behöver inte ställa trafikslagen mot varandra, men vi kan
            konstatera att flyget är viktigt för Sverige därför att det inte
            går att ta sig med andra transportvägar än flyget till och från
            till exempel huvudstaden.
          </note>
          <note>
            Ja, det får kosta. Det får kosta under en pandemi, och vi har
            visat det gång på gång i denna kammare då vi har tillsatt extra
            pengar till olika sektorer som har varit i behov av hjälp. Om
            man tittar långsiktigt, bortom pandemin, ser man att vi i trafikutskottet
            har fått förslag från entreprenörer som är villiga att ta över
            driften av Bromma flygplats på marknadsmässiga grunder så att
            Swedavia och staten slipper pumpa in pengar.
          </note>
          <note>
            Jag vill rikta en fråga tillbaka till Jens Holm: Hur ställer
            han sig till att privata entreprenörer tar över driften av Bromma
            flygplats så att staten slipper punga ut med de pengarna?
          </note>
          <note>
            Anf. 44 JENS HOLM (V) replik:
          </note>
          <note>
            Fru talman! Svaret på den frågan är nej därför att det är helt
            orealistiskt eftersom flygandet inte kommer att återhämta sig.
            Det är den bedömning som Swedavia gör, och det är den bedömning
            som Transportstyrelsen gör. Det är bara att se sig omkring. Det
            digitala arbetet har kommit för att stan ­ na. Man kommer inte
            att fly in, fly out till Stockholm bara för ett eller två möten
            samma dag.
          </note>
          <note>
            Precis som Åsa Coenraads sa i sitt anförande är den absoluta
            merparten av flyget till och från Bromma just inrikesflyg, som
            enkelt kan flyttas över till Arlanda samt ersättas med digitalt
            arbete och tågresor.
          </note>
          <note>
            Jag svarade på Åsa Coenraads fråga, fru talman. Dessvärre svarade
            Åsa Coenraads inte på min fråga, så nu vill jag att Åsa Coenraads
            har anständigheten och respekten för alla som lyssnar på denna
            debatt att svara på denna fråga: Hur mycket mer i form av statliga
            subventioner bedömer Moderaterna att staten ska behöva plöja ned
            i Bromma flygplats för att den ska upprätthållas?
          </note>
          <note>
            Anf. 45 ÅSA COENRAADS (M) replik:
          </note>
          <note>
            Fru talman! Jag tyckte nog att jag svarade på Jens Holms fråga
            genom att säga att staten får betala vad det kostar att behålla
            en infrastruktur. Jag tror nämligen att det i det stora hela är
            mer lönsamt att behålla Bromma flygplats så att vi får ett fungerande
            näringsliv, inte bara i Stockholms ­ regionen utan runt om i Sverige,
            där vi också har näringslivskluster som man lätt glömmer bort
            när man är i Stockholm. Det kommer att generera mer pengar in
            till den statliga kassan än vad som betalas ut tillfälligt för
            att behålla Bromma flygplats under en pandemi.
          </note>
          <note>
            Vi har sagt i vårt förslag till tillkännagivande att man först
            behöver utreda förutsättningarna för Arlanda flygplats för att
            kunna flytta över inrikesflyget, innan man lägger ned Bromma flygplats.
            Vi försöker göra saker och ting i rätt ordning, vilket regeringen
            inte har gjort vid detta tillfälle.
          </note>
          <note>
            Jag tycker att det är väldigt tydligt att Jens Holm konstaterar
            att det inte spelar någon roll om man kan bedriva flyget på affärsmässiga
            grunder eller om man kan flytta över det någon annanstans, för
            Jens Holm och Vänsterpartiet vill inte ha något flygande. Där
            har de samma åsikt som delar av regeringen – att flyget som transportslag
            är dåligt. Den bilden delar inte vi moderater. Vi tycker att flyget
            är viktigt. Vi vill ge flyget en framtidstro, och vi tror på den
            teknikutveckling som kan lösa morgondagens problem med klimatet.
          </note>
          <note>
            Bromma kan spela en stor roll för klimatdelen. Vi kommer senare
            i dag i denna debatt säkert att få höra mycket mer om de fantastiska
            möjligheter som finns när det gäller alternativa flygplan, elbränsle
            och vätgas och liknande, som kan göra korta flygresor mycket mer
            klimatsmarta än till exempel de dyra och miljödåliga höghastighetståg
            som man vill bygga.
          </note>
          <note>
            Anf. 46 DENIS BEGIC (S) replik:
          </note>
          <note>
            Fru talman! Min fråga går till Åsa Coenraads. I sitt anförande
            sa ledamoten att det kanske kommer att ta tio år innan flyget
            återhämtar sig. Det handlar kanske framför allt om det nationella
            flyget. Jag sa att många företag nu väljer att inte flyga utan
            använder digitala tjänster. Moderaterna menar att flygandet kommer
            att komma upp på samma nivå rätt så snabbt och att Bromma kommer
            att spela en otroligt viktig roll för det nationella flygandet.
          </note>
          <note>
            Om nu alla bedömare – handelskammaren, Svenskt Näringsliv, Ericsson,
            ABB etcetera – tillsammans med Swedavia gör bedömningen att vi
            förmodligen kommer att minska vårt flygande eller resande med
            cirka 50 procent, vad är det som säger att vi kommer att öka vårt
            resande just till Bromma och inte till Arlanda?
          </note>
          <note>
            Min fråga blir: Tror Moderaterna att flygandet på Bromma kommer
            att öka efter pandemin? Om det tar tio år att återhämta sig hamnar
            vi på 2032, vilket ger oss endast sex år till innan Bromma ska
            avvecklas. Vem ska betala för det flygande som i så fall inte
            kommer att ske på Bromma?
          </note>
          <note>
            Anf. 47 ÅSA COENRAADS (M) replik:
          </note>
          <note>
            Fru talman! Tack, Denis Begic, för frågorna! Jag tyckte att det
            var lite lurigt och förstod inte riktigt, så du får rätta mig
            om jag inte svarar på frågorna.
          </note>
          <note>
            Jag och Moderaterna har inte den spåkula som regeringen har för
            att bedöma framtiden för resande. Däremot kan vi titta på de prognoser
            som bland andra handelskammaren här i Stockholm har presenterat,
            som Swed ­ avia har presenterat, som WWF har presenterat och som
            privata entreprenörer har presenterat för oss i trafikutskottet.
            Det är samma föredragning som både Denis Begic och jag har hört
            samtidigt. Man tror att resandet sakta kommer att återhämta sig,
            men vad som händer senare i framtiden vet vi inte alls.
          </note>
          <note>
            Jag tror att pandemin har lärt oss att jobba mer hemifrån och
            digitalt, men jag tror inte att vi kommer att resa mindre. Ju
            längre pandemin håller på, desto mer sugna blir vi på att träffas
            fysiskt. Jag tror att resandet till Bromma på sikt kommer att
            kunna öka därför att man vill ha sina företag runt om i Sverige.
          </note>
          <note>
            Om vi dessutom har privata entreprenörer som är villiga att ta
            över och drifta Bromma flygplats behöver det inte kosta staten
            något, utan Swed ­ avia kan lägga pengarna på att utveckla till
            exempel Arlanda på sikt. Det behövs oavsett om vi flyttar över
            inrikesflyget från Bromma dit eller inte.
          </note>
          <note>
            Mina frågor tillbaka till Denis Begic utifrån det beslut som
            regeringen har tagit om att förtidsavveckla Bromma är: Hur går
            planeringen med ytterligare en rullbana på Arlanda? Hur ser det
            ut med upphandlingen av A ‑ Train för att kunna åka transfer till
            och från Stockholm på ett för företagen snabbt, effektivt och
            billigt sätt så att vi kan behålla ett blomstrande näringsliv
            runt om i Sverige?
          </note>
          <note>
            Anf. 48 DENIS BEGIC (S) replik:
          </note>
          <note>
            Fru talman! Som ledamoten Coenraads sa är det ingen som har spåkula,
            utan vi måste lyssna på vad som sägs runt om i Sverige och runt
            om i världen. Det är ett minskat flygande, oavsett vem man pratar
            med. I syn ­ nerhet affärsflygandet, som Bromma lever på i dag,
            kommer att minska kraftigt.
          </note>
          <note>
            Min oro är att Arlanda inte kommer att kunna utvecklas så att
            det blir den flygplats i Norden som är nummer ett och att den
            flygplatsen kommer att ligga i ett annat land. Jag blir orolig
            för svenskt näringsliv och för de företag som vi kanske mister
            till en annan huvudstad i Norden därför att vi inte har en flygplats
            med direktlinjer till USA, Asien eller den plats i världen där
            de behövs. För mig är det avgörande att Arlanda utvecklas.
          </note>
          <note>
            Vilka behov Arlanda har måste Swedavia tala om för regeringen
            och riksdagen. Hittills har de sagt att det inte behövs något
            just nu, utan de kan svälja hela Bromma direkt.
          </note>
          <note>
            Jag håller med Åsa Coenraads om att kollektivtrafiken till Arlanda
            är under all kritik. Moderaterna valde att låta Arlanda Express
            fortsätta som de gör, och nu har vi ett läge där ingen av operatörerna
            vill åka på Arlanda Express bana därför att det blir alldeles
            för dyrt. I stället bygger Swedavia mer och mer parkeringsplatser.
          </note>
          <note>
            Därför är min fråga: Tycker Moderaterna också att Arlanda ska
            vara Nordens flygplats nummer ett, eller ska vi ha två flygplatser
            i Stockholm som man får åka emellan när man ska ansluta till ett
            flyg utomlands?
          </note>
          <note>
            Anf. 49 ÅSA COENRAADS (M) replik:
          </note>
          <note>
            Fru talman! Moderaterna tycker att Arlanda ska bli Nordens ledande
            flygplats. Men vi tycker också att Bromma flygplats ska vara en
            citynära och effektiv flygplats för framför allt inrikesflyget.
            Vem som reser med inrikesflyget lägger vi oss inte i. Men vi kan
            konstatera att det är affärsflyget som dominerar på Bromma flygplats.
          </note>
          <note>
            Jag tycker att Socialdemokraternas spåkula när det gäller framtiden
            är lite dimmig. Det finns nämligen ett problem med den utbyggnad
            av Arlanda som Socialdemokraterna talar sig varma för, och det
            är att Socialdemokraterna sitter i knät på Miljöpartiet. Och Miljöpartiet
            vill inte bygga ut Arlanda flygplats eftersom man driver en flygfientlig
            politik från regeringens sida.
          </note>
          <note>
            Detta blir ett problem när man väljer att inte flyga från en
            del platser till Arlanda i dag, utan man väljer andra nordiska
            länder. Sverige har redan tappat flera destinationer därför att
            flygbolagen och näringslivet inte vågar lita på regeringens politik
            i framtiden. Jag tycker att detta är tråkigt. Sverige förtjänar
            någonting bättre. Sverige förtjänar en ny regering som tror på
            framtiden, som tror på teknikutvecklingen och som tror på flyget
            som helhet.
          </note>
          <note>
            Anf. 50 DAVID PEREZ (SD):
          </note>
          <note>
            Fru talman! Sverigedemokraterna står självklart bakom alla sina
            reservationer, men för att spara tid vid voteringen yrkar jag
            bifall endast till reservation 5.
          </note>
          <note>
            Gällande regeringens proposition om miljöstyrande start- och
            landningsavgifter säger vi från Sverigedemokraterna ett tydligt
            nej till ett sådant förslag. Under det senaste året har flyget
            påverkats oerhört negativt till följd av alla nationella och internationella
            restriktioner. Vi ser gärna att flyget ska kunna återhämta sig
            och att det ska vara prioriterat. Flyget har redan i dag liknande
            regelverk på internationell nivå och på EU-nivå och behöver inte
            ännu ett förslag som skulle försvåra situationen. Detta förslag
            riskerar också att göra det svårare för små regionala aktörer
            och även för fraktflyget som i dag tyvärr är beroende av äldre
            flygplanstyper. Men detta förslag skulle samtidigt inte göra att
            de tas ur drift, utan de skulle bara flyga till andra destinationer.
          </note>
          <note>
            Vi anser att det vore oklokt om vi som första och enda land skulle
            införa ett sådant system. Vi ser hellre att motsvarande avgiftssystem
            införs på bred front, kanske inom EU eller internationellt, så
            att alla får samma spelregler. Resultatet av propositionen blir,
            som sagt, att de bara trafikerar andra destinationer, och det
            skulle inte påverka de globala utsläppen.
          </note>
          <note>
            Flyget står inför en omfattande återhämtning, samtidigt som det
            står inför en omställning. På i stort sett ett par månader förlorade
            flyget sitt kundunderlag. Anställda hade inte längre ett jobb
            att gå till, och bolagen slutade få kunder. Detta slog självfallet
            hårt mot flygbolagen men även mot de jobb som finns runt omkring.
            Det handlar om markpersonal, service, hotell, administration,
            butiker, turism – ja, listan kan göras lång.
          </note>
          <note>
            Flygplatser är och förblir en viktig del av svensk infrastruktur.
            Sverige ­ demokraterna värnar och vill utveckla systemet med beredskapsflyg
            ­ platser som spelat en väldigt viktig roll, som vi har hört här
            från talarstolen, inte minst under pandemin. De utför i dag flera
            viktiga insatser. Ambulans ­ transporter, sjöräddning, fjällräddning,
            brandspaning är bara några exem ­ pel.
          </note>
          <note>
            Vidare föreslår vi att regionala flygplatser, som i dag gör det
            möjligt för företag, myndigheter och annan samhällsviktig service
            att fungera runt om i vårt land, ges ett tydligare stöd. Flyget
            till dessa destinationer gör det dessutom möjligt att knyta samman
            stad och landsbygd, och det ska vi alla verka för och vara glada
            för. Men på senare tid har staten tyvärr inte tagit ett helhetsansvar
            i denna fråga, och man har valt att avyttra flera flygplatser.
            Samtidigt har man lagt över ansvaret på flera av Sveriges regioner
            och kommuner som går på knäna för att hålla dem igång.
          </note>
          <note>
            Sverigedemokraterna vill verka för att vi har en fungerande infrastruktur
            i hela landet och förordar därför att ett utökat och förutsägbart
            driftsstöd utreds.
          </note>
          <note>
            När branschen ännu inte tagit sig ur denna kris kom regeringen
            med beskedet att Bromma flygplats ska läggas ned. Det är glädjande
            att vi från utskottet lyckades stoppa detta förslag, eller åtminstone
            rikta ett tillkännagivande till regeringen. Detta förslag riskerar
            att slå hårt mot Stockholm men även mot resten av landet. Regeringen
            struntade blankt i att det knappt fem år tidigare hade gjorts
            ett tillkännagivande om att Bromma flygplats skulle vidareutvecklas.
            Fem år är inte särskilt lång tid när vi talar om infrastruktur,
            och jag tycker att man borde ha hörsammat vad den politiska oppositionen
            sa redan då.
          </note>
          <note>
            När det gäller syftet bakom denna nedläggning har vi fått höra
            att det framför allt finns andra flygplatser såsom Arlanda som
            har kapacitet att ta hand om resandeunderlaget och att resandet
            minskat. Flyget står, som sagt, inför en omställning. Men att
            utgå från att det kommer att minska tror vi är fel.
          </note>
          <note>
            Innan vi ens ska tänka tanken om en nedläggning bör vi se till
            att bygga ut Arlanda. Det borde vara prioriterat oavsett besked.
            Experter slår fast att Arlanda på sikt även kommer att behöva
            ytterligare en rullbana om vi på allvar ska verka för en teknikutveckling
            för flyget och välkomna elflyget på riktigt.
          </note>
          <note>
            Bromma flygplats med sitt stadsnära läge innebär en unik möjlighet
            att knyta resten av landet närmare huvudstaden. Dessutom är det
            ett alternativ som en stadsnära hubb för den kommande utvecklingen
            av elflyg.
          </note>
          <note>
            Vidare skulle det vara ett slöseri om vi inte utnyttjade flygplatsen
            och dess infrastruktur tills den behöver förnyas. Först då bör
            vi fundera på vilka alternativ som står för dörren. En nedläggning
            görs inte i en handvändning, och marken kommer dessutom att behöva
            saneras innan den kan brukas på nytt.
          </note>
          <note>
            Avslutningsvis tror vi att en framtida satsning på elflyg görs
            bäst i sam ­ arbete med våra nordiska grannländer. Det görs redan
            till viss del i dag, men det krävs en gemensam ambition och ett
            gemensamt krafttag på natio ­ nell nivå för att skapa en infrastruktur
            som långsiktigt bidrar till att el ­ flygplan kan utvecklas.
          </note>
          <note>
            Fru talman! Sverigedemokraterna kommer att fortsätta värna om
            flyget som är och förblir en viktig del av svensk infrastruktur.
          </note>
          <note>
            Anf. 51 MIKAEL LARSSON (C):
          </note>
          <note>
            Fru talman! En fungerande transportinfrastruktur där flyget är
            en självklarhet är viktig för hela landet. I dag debatterar vi
            betänkandet om luftfartsfrågor. Centerpartiets ingångar är följande:
          </note>
          <note>
            De regionala flygplatserna har stor betydelse som noder för person-
            och godstransporter, och de knyter samman Sverige för alla människor
            som ska resa. Flyget har en viktig roll i transportsystemet och
            behövs i likhet med vägar, järnväg, sjöfart och it. De regionala
            flygplatserna är även betydelsefulla för trafiken till och från
            Swedavias flygplatser men också för att skapa tillräcklig tillgänglighet
            i de delar av landet som ligger en bit från stambanestrukturen
            och där restiderna annars blir helt orimliga.
          </note>
          <note>
            Vi i Centerpartiet vill vidare peka på att landets regionala
            flygplatser – det finns ett trettiotal – har stor betydelse för
            den svenska besöksnäringens möjligheter att växa utanför storstadskärnorna.
            Dessa flygplatser ägs i regel av de kommuner och regioner där
            de ligger. De har under många år brottats med ekonomiska problem
            och riskerar därför nedläggning. Vi vill att staten i större utsträckning
            ska gå in med ekonomiska garantier och se till att verksamheten
            fungerar.
          </note>
          <note>
            Vi har likt många andra kunnat se att denna diskussion har blivit
            än mer relevant i och med coronapandemin, som slog hårt mot flygtrafiken
            och innebar att intäkterna till de regionala flygplatserna minskade.
            Centerpartiet vill därmed framhålla behovet av att säkerställa
            de regionala flygplatserna så att de också framgent kan vara noder
            i arbetet med att utveckla besöksnäring och näringsliv i hela
            landet.
          </note>
          <note>
            Vi vill även understryka vikten av att staten skapar långsiktigt
            hållbara driftsförutsättningar för de regionala icke-statliga
            flygplatserna. Sveriges stora avstånd gör att vi är helt beroende
            av ett fungerande flyg och möjligheten för människor inom näringslivet
            att lätt kunna ta sig till och från destinationer inom landet
            och vidare ut i världen. De regionala flygplatserna binder samman
            Sverige, skapar arbetstillfällen och ökar möjligheterna till turism
            i hela landet.
          </note>
          <note>
            När EU-kommissionen tidigare har genomfört granskningar av en
            rad regionala flygplatser som erhåller statsstöd har det rått
            osäkerhet kring hur framtiden ska se ut för dessa. Mot denna bakgrund
            anser Centerpartiet att Swedavias vinstdelningsmodell bör utredas,
            i syfte att stärka driftssäkerheten för de regionala flygplatserna.
          </note>
          <note>
            Fru talman! Under normal verksamhet kan viktiga system som flygtrafikledning
            och säkerhetsverksamhet finansieras genom de avgifter som tas
            ut för passagerar- och godstrafik via flygbolagen. Vi kan dessvärre
            konstatera att dessa intäkter faller till i princip noll i just
            det vi är inne i nu, nämligen en kris. Eftersom säkerhet är helt
            grundläggande kommer flyget inte att kunna starta upp fullt ut
            om inte dessa system är finansierade. Centerpartiet anser därför
            att staten bör ta ett större ansvar för att säkerställa att dessa
            system underhålls och driftas även om flygtrafiken är väldigt
            svag.
          </note>
          <note>
            För de statliga flygplatsernas del menar vi att Swedavia bör
            bemyndigas i detta avseende. Även när det gäller det trettiotal
            regionala flygplatser som finns i landet måste staten kunna gå
            in och via ekonomiska garantier säkerställa att verksamheten kan
            fortsätta fungera. Även under en kris – och kanske i synnerhet
            då – måste landets finmaskiga flygplatsnätverk fungera och kunna
            bedriva en säker operativ verksamhet.
          </note>
          <note>
            Exakt hur detta ska gå till anser Centerpartiet behöver utredas.
            Mot denna bakgrund anser vi att flygets egenfinansiering av trafikavgifter
            i tider när flygtrafiken ligger nere som följd av att myndighetsföreskrifter
            ska ses över så att staten tar en större del av dessa avgifter.
            Vi vill vidare framhålla behovet av att säkerställa de regionala
            flygplatsernas funktionalitet och robusthet avseende samhällskritiska
            funktioner även när ordinarie flygtrafik ligger nere i händelse
            av kris, som just nu.
          </note>
          <note>
            Fru talman! Utsläppen från flyget både ska och måste minska,
            men det är oerhört viktigt att understryka principen att man ska
            jaga utsläppen och inte transporterna. Detta gäller självklart
            även för flyget. Det behövs en hållbar omställning av flygsektorn.
            För att höja omställningstempot i flygbranschen anser Centerpartiet
            att det behövs åtgärder för att öka användningen av biobränsle,
            och för att underlätta den omställningen krävs att staten tar
            sitt ansvar och bidrar. Vi vill därför se mer forskning för en
            grön omställning av flyget, till exempel kring tekniska lösningar
            för att ställa om och effektivisera flygsektorn.
          </note>
          <note>
            Centerpartiet anser vidare att Norden bör vara ledande när det
            gäller fossilfritt flyg. Flera av de nordiska länderna har redan
            höga ambitioner när det gäller fossilfritt resande, vilket bör
            tas till vara och utvecklas med gemensamma ansträngningar.
          </note>
          <note>
            Fru talman! Elflyget har stor bäring på frågan om tillgänglighet
            i hela landet. Med mindre, eldrivna flygplan kommer nya resrutter
            att uppstå som inte hade varit aktuella med den traditionella
            flygplansflottan. Detta ger förutsättningar för att göra Sverige
            mer tillgängligt och utveckla landsbygden. Vidare måste miljö-
            och klimatpåverkan från flyget minska för att vi ska kunna bidra
            till Sveriges nationella klimatmål och internationella åtaganden
            utan att riskera tillgänglighetsmålet.
          </note>
          <note>
            Centerpartiet vill därför underlätta introduktionen av elflyg
            i Sverige. En snabb teknikutveckling sker just nu inom luftfarten,
            och el- och hybridflyg kommer att finnas på marknaden inom några
            år. Vi anser dock att det krävs ett större statligt engagemang
            för att elflygets fulla potential ska tas till vara. I den flygstrategi
            som regeringen antog 2017 behandlas elflyg endast summariskt.
            Vidare saknar Sverige i dagsläget ett politiskt mål för elflyg,
            vilket vore önskvärt för att accelerera just den omställningen.
          </note>
          <note>
            Centerpartiet anser att alla flygresor från Sveriges flygplatser
            ska vara fossilfria senast år 2040. Det är i detta syfte också
            angeläget att främja innovation på området, som exempelvis projektet
            Elise, Elektrisk Lufttransport i Sverige. För att Sverige inte
            ska tappa ytterligare mark krävs att regeringen agerar nu. Centerpartiet
            anser att Sverige bör införa en nationell elflygsstrategi.
          </note>
          <note>
            Fru talman! En stor fråga som rör detta betänkande och som har
            präglat medierna den senaste tiden är frågan om Bromma flygplats.
            Ett väl fungerande flyg i hela Sverige kräver infrastruktur i
            form av flygplatser. Brom ­ ma flygplats fyller i dag en viktig
            funktion för att hålla ihop inrikesflyget, och innan pandemin
            var Bromma navet i landets inrikesflyg. Flyget har drabbats hårt
            av coronapandemin, och hur flygandet kommer att se ut efter att
            samhället åter öppnats upp är det svårt att säga.
          </note>
          <note>
            Att välja att stänga ned Bromma just nu vore oklokt. Även det
            sätt som regeringen presenterade detta på den 21 april är oklokt,
            för även om Brom ­ ma inte längre ska användas för det kommersiella
            linjeflyget återstår många verksamheter som behövs på Bromma.
            Flera viktiga frågor behöver besvaras. Får all trafik plats på
            Arlanda? Behöver Arlanda byggas ut? Hur säkerställer vi samhällsviktigt
            flyg? Elflyget är på frammarsch – kan Bromma användas som en nod
            för elflyget? Vad händer med Arlandas kapacitet när flygplan i
            olika fartregister blandas i långt större utsträckning än i dag?
            Det är som sagt många frågor som inte är besvarade. Att stänga
            en flygplats, oavsett var den ligger, gör man inte över en natt.
          </note>
          <note>
            Vi är i behov av fungerande infrastruktur i hela landet, och
            just nu är Bromma en viktig del i det nät som finns. Om det är
            så om tio år får vi vänta och se. Beslut ska fattas i rätt ordning,
            och många frågor behöver fortfarande besvaras. Att i det läget
            gå ut och säga att Bromma ska läggas ned nu är oansvarigt. Centerpartiet
            står därför bakom det tillkännagivande angående Bromma som föreslås
            i dagens betänkande om luftfart.
          </note>
          <note>
            Avslutningsvis, fru talman, vill jag yrka bifall till Centerpartiets
            reservation nummer 6.
          </note>
          <note>
            Anf. 52 MAGNUS JACOBSSON (KD):
          </note>
          <note>
            Fru talman! Detta är en av årets alla viktiga infrastrukturdebatter.
            Jag vågar påstå att vårt utskott är ett av de absolut mest spännande
            i riksdagen, för vi jobbar med frågor som berör hela riket och
            påverkar människor i vardagen, varje dag.
          </note>
          <note>
            Fru talman! Sverige är ett av Europas till ytan största länder.
            Det gör att vi är beroende av god infrastruktur i hela landet,
            oavsett om det handlar om väg, järnväg, sjöfart eller flyg. Kristdemokraterna
            anser att man ska utveckla flyget och hitta gemensamma infrastrukturlösningar
            där man kan kombinera exempelvis flyg och järnväg för att skapa
            snabba och goda kommunikationer.
          </note>
          <note>
            Flyget fyller olika funktioner i olika delar av landet. På en
            del orter är flyget ett snabbt sätt att ta sig till och från Stockholm
            för att delta i ett affärsmöte. I andra delar av landet är flyget
            en del av näringslivets direkta kommunikation med andra länders
            näringsliv. Flyget fungerar också som kollektivtrafik för människor
            som vill flyga vidare till en annan ort eller träffa släkt och
            vänner i andra delar av landet. Till detta kommer allt samhällsviktigt
            flyg som betjänar samhället med sjuktransporter och hjälp vid
            bränder, polisövervakning, kustbevakning med mera. Flyget är en
            viktig del av vår nationella infrastruktur.
          </note>
          <note>
            Fru talman! För att utveckla flyget över tid anser vi att man
            ska se över hur vi finansierar den infrastruktur som betjänar
            våra flygbolag. Dagens lösning, där kommuner och regioner finansierar
            de mindre flygplatserna samtidigt som staten via Swedavia hanterar
            de större flygplatserna, har skapat en del problem, då det enbart
            är den statliga delen som tjänar pengar samtidigt som de kommunala
            och regionala flygplatserna ofta går med förlust.
          </note>
          <note>
            Vi vill därför se över hur man finansierar framtidens flygplatser.
            Vi vill också möjliggöra för kommuner och regioner att upphandla
            trafik som man anser att man behöver för att utveckla det egna
            näringslivet. Dessutom vill vi se över hur man kan få fram bättre
            start- och landningsavgifter som tar hänsyn till framtidens miljöutveckling.
          </note>
          <note>
            Vi anser också att skatter och avgifter i första hand bör förhandlas
            internationellt, då stora delar av flyget går mellan länder och
            det svenska flyget måste ha samma konkurrensförutsättningar som
            våra grannländer. Vidare anser vi att man ska påskynda arbetet
            avseende ett gemensamt eu ­ ropeiskt luftrum.
          </note>
          <note>
            Fru talman! KD står bakom utskottsinitiativet avseende Bromma
            och Arlanda. Bromma ska fortsätta vara en modern flygplats, och
            beslutet om Brommas framtid bör först tas när flyget återhämtat
            sig och tillförlitliga prognoser kan göras för flygets framtida
            utveckling. Vi anser också att det måste tas fram en nationell
            plan för Arlanda samt att det måste fattas beslut avseende nya
            miljötillstånd, så att vi via Arlanda kan säkerställa tillräcklig
            flygkapacitet i Stockholmsområdet.
          </note>
          <note>
            Diskussionen om Bromma och Arlanda handlar inte bara om Stockholmsregionen
            utan om att hela Sverige ska ha en fungerande infrastruktur. När
            Arlanda har fått rätt förutsättningar och har förmåga att hantera
            både inrikes- och utrikesflyg är det möjligt att diskutera Brommas
            vara eller icke vara. Men att stänga Bromma bara för att tillfredsställa
            Miljöpartiet är inte okej.
          </note>
          <note>
            Fru talman! För oss är det självklart att Arlanda ska utvecklas
            till en nod för internationellt flyg. Det är därför viktigt att
            man investerar på Arlanda. Men det räcker inte att vi enbart investerar
            på själva flygplatsen. Vi måste också förbättra infrastrukturen
            till och från Arlanda. Arlanda är inte bara viktigt för Stockholmsregionen.
            Om vi utvecklar Arlanda på rätt sätt kommer Arlanda att vara en
            viktig nod för hela Norden och Baltikum.
          </note>
          <note>
            Fru talman! Som västsvensk politiker är jag stolt över att flera
            av våra företag är med och utvecklar framtidens miljövänliga flyg.
            Heart Aero ­ space i Göteborg håller på att utveckla ett elflyg
            med 19 säten som i första hand kommer att betjäna framtidens inrikesflyg.
            GKN Aerospace i Trollhättan levererar delar till cirka 90 procent
            av alla flygmotorer. För en tid sedan meddelade GKN att man arbetar
            på att ta fram motordelar som ska fungera i framtidens vätgasflyg.
            Vi ser också hur flera av våra bränsleproducenter utvecklar nya
            förnybara flygbränslen.
          </note>
          <note>
            Vår bedömning är att framtidens flyg kommer att vara miljövänligt
            – elflyg kommer att dominera inrikesflyget, vätgas kommer att
            dominera det europeiska inrikesflyget och olika former av biobränslen
            kommer att användas för de längre distanserna.
          </note>
          <note>
            Fru talman! Denna bränslemix kommer att ge oss alla ett miljövänligt
            flyg. För oss som kristdemokrater är det viktigt att bejaka teknikutveckling
            och att bidra till att framtidens flyg är både miljövänligt och
            ett effektivt kollektivtrafiksystem. Vi känner dock stor oro för
            att Miljöpartiet via regeringen försvårar den positiva utveckling
            som just nu sker.
          </note>
          <note>
            Fru talman! Vid sidan av teknikutvecklingen är det viktigt att
            vi arbetar internationellt för att flyget ska bli mer miljövänligt.
            Förutom att detta internationella arbete är rätt i sak kommer
            det även att på sikt gynna vårt näringsliv och ge jobb i Sverige,
            då vi har flera företag som redan fokuserar på att utveckla framtidens
            miljövänliga flyg.
          </note>
          <note>
            Fru talman! Att Jens Holm och Vänsterpartiet inte gillar flyget
            vet vi. Det är därför inte heller förvånande att Jens Holm och
            Vänsterpartiet vill skatta bort flyget. Vi kristdemokrater tror
            dock inte på den strategin. Vi tror på teknikutveckling och anser
            att flyget har en viktig funktion i samhället.
          </note>
          <note>
            Fru talman! Det har i kammaren pågått en diskussion om när flyget
            kommer att vara tillbaka. Hur lång tid tar det? Vi är flera som
            har lyssnat på olika föredrag. Vi har lyssnat till delar av näringslivet.
            Vi har lyssnat till Swedavia. Det som har fascinerat mig när jag
            har suttit och lyssnat på de här dragningarna är att ingen har
            lyft blicken högre än Sverige och Eu ­ ropa. Vad är det egentligen
            som pågår i vår omvärld? Vi ser en ekonomisk utveckling i Sydamerika.
            Vi ser en ekonomisk utveckling i Afrika. Vi ser en ekonomisk utveckling
            i Asien. Vi ser hur allt fler människor lämnar fattigdom och går
            in i den internationella medelklassen.
          </note>
          <note>
            Det som vi vet om internationell medelklass, och som professor
            Rosling, numera bortgången, visade i många av sina undersökningar,
            är att den rör på sig. Det här märker vi om inte annat ibland
            i migrationsdebatter. Det är lättare att röra sig över större
            områden. Men det är exakt samma sanning när vi pratar om ekonomi
            och ekonomisk utveckling. Det kommer att vara fler människor i
            den internationella medelklassen som rör på sig. Man gör affärer.
            Man gifter sig. Man möts mellan generationer och nationer och
            träffar människor från övriga delar av världen. Det pågår alltså
            en förändring, men den har ingen nämnt när man har försökt diskutera
            flygets framtid.
          </note>
          <note>
            Fru talman! För egen del tror jag att flyget kommer att fortsätta
            öka på precis samma sätt som väg, järnväg och sjöfart. De t kommer
            att ha en dipp. Men den internationella medelklassen växer. Därmed
            växer också handeln och resandet.
          </note>
          <note>
            Fru talman! Vi kristdemokrater yrkar bifall till förslaget om
            tillkännagivande avseende Bromma och Arlanda. Vi står också bakom
            alla våra reservationer, men för tids vinnande yrkar vi bifall
            enbart till KD:s och M:s gemensamma reservation nummer 1.
          </note>
          <note>
            Fru talman! Det är väldigt varmt ute, och det är ett härligt
            utskott. Vi kristdemokrater bjuder alla på tårta efter debatten.
            Ni är varmt välkomna att dricka kaffe och ta en bit tårta med
            oss!
          </note>
          <note>
            Anf. 53 JENS HOLM (V) replik:
          </note>
          <note>
            Fru talman! Jag tycker inte att vi som riksdagsledamöter ska
            tillskriva varandra olika saker utan att ha grund för det. Magnus
            Jacobsson sa att jag och Vänsterpartiet inte gillar flyget. Det
            stämmer inte riktigt. Vi gillar inte flygets utsläpp . Det är
            de som måste hanteras. Det är naivt att tro att flygets utsläpp
            endast kan minskas med elektrifiering och biobränslen, vilket
            tycks vara Kristdemokraternas svar på det hela.
          </note>
          <note>
            Att vi vill straffa ut flyget med skatter stämmer inte heller
            riktigt. Vi tycker att alla transportslag ska bära sina egna utgifter
            och i synnerhet sin egen miljöbelastning. Flyget är det mest subventionerade
            av alla transportslag. Det går 8 miljarder i svenska subventioner
            varje år bara till flygets skattebefrielse. Ovanpå det har vi
            momsbefrielse och momsnedsättning för utrikesflyg respektive inrikesflyg.
            Nu under pandemin har man skapat massiva stödpaket för att rädda
            flyget. Vissa kan ha varit befogade, andra mindre. Totalt har
            det satsats 16 miljarder kronor, mer än sju gånger så mycket som
            det riktade stödet till järnvägssektorn.
          </note>
          <note>
            Fru talman! Det som jag skulle vilja fråga Magnus Jacobsson om
            rör just subventioner. Det handlar om Kristdemokraternas förslag
            om att be ­ vara Bromma. Man ska komma ihåg att Bromma under överskådlig
            tid inte kommer att kunna finansiera sin egen verksamhet utan
            kommer att vara beroende av statliga subventioner. Hur mycket
            är Kristdemokraterna beredda att bidra med i statliga subventioner
            för att hålla Bromma kvar? Det är precis det som förslaget handlar
            om.
          </note>
          <note>
            Anf. 54 MAGNUS JACOBSSON (KD) replik:
          </note>
          <note>
            Fru talman! Det är väldigt svårt att bedöma vad det kommer att
            bli i kostnader. Ledamoten Holm har helt rätt i att just nu i
            detta ögonblick är det kostnader för att behålla Bromma. Det var
            precis det jag försökte gå in på i slutet av mitt anförande.
          </note>
          <note>
            Alla framtidsanalyser säger att det kommer att ta olika lång
            tid innan flyget är återställt. Nu befann jag mig i den här kammaren
            vid ”nine eleven”, och jag var då flygansvarig för Kristdemokraterna.
          </note>
          <note>
            Man såg samma effekt där, vilket var helt logiskt. Det skedde
            ett fruktansvärt angrepp. Flyget internationellt gick ned, men
            det återhämtade sig förhållandevis snabbt.
          </note>
          <note>
            Det som i teorin skulle kunna tala emot att det återhämtar sig
            lika snabbt den här gången skulle kunna vara digitaliseringen.
            Vi vet bara inte hur länge vi som människor upplever att digitaliseringen
            är en bra lösning.
          </note>
          <note>
            Jag hör till dem som tror att människan i mångt och mycket är
            en social varelse. Man kommer att använda digitala lösningar för
            en del snabba möten. Men i längden kommer vi nog att vilja umgås
            igen.
          </note>
          <note>
            De mellansamtal som blir när man tar lite kaffe vid ett möte
            är lika viktiga i näringslivet och den offentliga sektorn som
            i det privata familjelivet. Det mellanmänskliga kommer att tala
            för att återhämtningen sker snabbare än vad vi tror.
          </note>
          <note>
            Det är också så, vilket jag försökte peka på i slutet av mitt
            anförande, att vi nästan bara har talat om den inhemska svenska
            rörelsen och den eu ­ ropeiska rörelsen. Men det pågår någonting.
            Det pågår en förändring internationellt.
          </note>
          <note>
            Kina är i dag världens största ekonomi. För bara några år sedan
            var det USA. Det händer grejer utanför vårt område som påverkar
            även flyget. Jag delar helt enkelt inte ledamotens analys att
            det kommer att vara en så lång risk, men det är svårt att bedöma
            hur länge det är en risk.
          </note>
          <note>
            Anf. 55 JENS HOLM (V) replik:
          </note>
          <note>
            Fru talman! Jag tackar för Magnus Jacobssons utblick ut i världen.
            Självklart händer det mycket. Men nu talar vi om Bromma flygplats,
            och mer än nio av tio flyg som går till och från Bromma flyger
            och landar inom Sverige. Det är en flygplats för inrikesflyget.
          </note>
          <note>
            Alla är nog rätt överens om att en stor del av de resor som gjordes
            med inrikesflyget innan pandemin inte kommer att behövas efteråt.
            De flygresor som kommer att behöva göras kan tas om hand av Arlanda.
            Det är väldigt tydligt i den information som Swedavia har visat
            oss.
          </note>
          <note>
            Det är Swedavia som äger och driver både Bromma flygplats och
            Arlanda. Därför tycker jag att det är lite märkligt att Magnus
            Jacobsson och Kristdemokraterna anser sig veta bättre än de som
            faktiskt arbetar varje dag med dessa flygplatser.
          </note>
          <note>
            Min fråga till Magnus Jacobsson är: Hur kommer det sig att Kristdemokraterna
            vet bättre än de som arbetar varje dag med både Bromma flyg ­
            plats och Arlanda flygplats, nämligen Swedavia, som anser att
            Brom ­ ma flygplats inte behövs?
          </note>
          <note>
            Anf. 56 MAGNUS JACOBSSON (KD) replik:
          </note>
          <note>
            Fru talman! På den retoriska frågan väljer jag att svara retoriskt
            att vi alltid vet bättre än V. Men vi lämnar det därhän.
          </note>
          <note>
            Det som de andra har sagt, och vi har suttit på samma möten,
            är en tidsbedömning. En del bedömer att det kommer att ta väldigt
            lång tid. And ­ ra bedömer att det kommer att ta något kortare
            tid.
          </note>
          <note>
            Vi har även haft en professor hos oss i utskottet som har konstaterat
            att infrastruktur alltid växer med 1 ½–3 procent över tid. Det
            hänger ihop med hur den allmänna ekonomiska tillväxten är.
          </note>
          <note>
            Det är just det som är min poäng när jag pekar på den internationella
            rörelsen. Om ekonomin växer i världen kommer det att påverka ekonomin
            i Europa eftersom vi i dag är beroende av varandra.
          </note>
          <note>
            Sverige är ett av de mest exportberoende länderna i världen.
            När ekonomin växer så växer även den svenska ekonomin. Det leder
            också till inhemska flygrörelser. Jag är väl medveten om att Bromma
            framför allt har inrikesflyg.
          </note>
          <note>
            Sedan ska man vara medveten om en sak. Det tillkännagivande vi
            gör är en tydlig markering mot i första hand Miljöpartiet som
            vill stänga Brom ­ ma, och sedan vill man helst inte utveckla
            Arlanda.
          </note>
          <note>
            Med det tillkännagivande som vi nu gör har vi signalerat att
            man måste fatta beslut om Arlanda innan man går in i Brommadiskussionen.
            Det sätter en otrolig press på regeringen att göra saker i rätt
            ordning.
          </note>
          <note>
            Det är framför allt det som vi kristdemokrater har pekat på.
            Vi delar den uppfattning som har lyfts fram av Socialdemokraterna
            i talarstolen i dag. Arlanda måste utvecklas. Men då kan man inte
            börja med att stänga Bromma för att sedan bromsa Arlanda.
          </note>
          <note>
            Det är därför som vi har ställt oss bakom initiativet. Det är
            för att sända en tydlig signal att Sveriges riksdag vill ha ett
            levande och väl fungerande flyg. När vi vet hur utvecklingen blir
            kan vi eventuellt fatta ett framtida beslut om Bromma.
          </note>
          <note>
            Anf. 57 DENIS BEGIC (S) replik:
          </note>
          <note>
            Fru talman! Jag vill först säga att jag vänder mig mot att vi
            bara ska se till att Miljöpartiet ska vara nöjt. Som socialdemokrat
            tycker jag att det är otroligt viktigt att lyssna på det som sägs
            på de utskottssammanträden och de möten där vi träffar företag,
            näringsliv, facket etcetera.
          </note>
          <note>
            Swedavia har sagt att det är nu man kan stänga Bromma och flytta
            hela flyget till Arlanda och se till att utveckla Arlanda ytterligare.
            Det är ingenting som jag kan ifrågasätta utifrån den diskussion
            som Swedavia har gett oss även innan pandemin.
          </note>
          <note>
            Före pandemin utvecklades flyget i Sverige åt fel håll, alltså
            negativt. Det gick ned. Jag tror att minskningen var cirka 5 procent
            2019. Ingenting pekade på att det skulle förändras.
          </note>
          <note>
            Sedan kan vi tro och absolut hoppas att den internationella medelklassen
            ökar. Det skulle ge bättre levnadsstandard för många människor
            i världen som behöver det. Men här diskuterar vi Bromma, där 90
            procent av flyget går nationellt mellan regionala flygplatser.
          </note>
          <note>
            Därför blir min fundering till ledamoten Jacobsson följande.
            Swedavia, Stockholms Handelskammare och några till säger nu att
            vi i dag kan flytta hela Bromma till Arlanda och utveckla. Allt
            det flyg som finns på Bromma skulle kunna sväljas där, och man
            kan så småningom titta på vad som händer.
          </note>
          <note>
            Tycker inte ledamoten Jacobsson att vi som utskott och som riksdagsledamöter
            har en skyldighet att lyssna på vad våra myndigheter säger?
          </note>
          <note>
            Anf. 58 MAGNUS JACOBSSON (KD) replik:
          </note>
          <note>
            Fru talman! Det är jätteviktigt att vi lyssnar på vad olika parter
            säger. Swedavia är i det här fallet en part, nämligen den som
            driver just de här flygplatserna.
          </note>
          <note>
            Sedan finns det andra parter, exempelvis de som landar på flygplatser
            ­ na. De har konstaterat att det finne en del problem med detta.
            De har till och med haft problem att få slottider när de har försökt
            att komma in på Arlanda.
          </note>
          <note>
            Det är också viktigt att vi refererar till olika organisationer
            hyfsat lika. Stockholms Handelskammare är tydlig med att man nog
            på sikt kan stänga Bromma. Men då måste det ske investeringar
            i Arlanda. Det sa inte regeringen vid den presskonferens man hade.
            Här finns alltså en väldigt tydlig tonskillnad.
          </note>
          <note>
            När det gäller det tillkännagivande vi gör i dag sa Handelskammaren
            i utskottet rent ut: Det är ett bra tillkännagivande. Det var
            inte för att de i första hand kanske försvarade Bromma. Det gäller
            den delen i tillkännagivandet där vi är otroligt tydliga med att
            man måste utveckla Arlanda om man ska klara både inrikes- och
            utrikeskapaciteten.
          </note>
          <note>
            Svaret på frågan är att vi kristdemokrater delar analysen att
            vi just nu har ett pandemiläge. Vi vet inte hur snabbt det återhämtar
            sig. På den inhemska marknaden, och med inhemska menar jag även
            den europeiska marknaden, ser vi att återhämtningen troligtvis
            kommer att ta tid.
          </note>
          <note>
            På den något större marknaden sker andra saker som vi inte ens
            har fått analyser på. Den internationella medelklassen växer faktiskt.
            Det är något som är positivt när människor går från fattigdom
            in i medelklass och från fattigdom in i bättre välfärd.
          </note>
          <note>
            Det påverkar våra handelsmönster. Det är något som är positivt
            för Sverige eftersom vi är ett exportberoende land som kommer
            att sälja mer. Men det kommer också resultera i mer rörelser.
            Det är väldigt svårt att bedöma.
          </note>
          <note>
            Vår bedömning och vårt svar har varit att man inte kan stänga
            Bromma just nu om man inte först har en tydlig strategi med Arlanda,
            och den saknas hos regeringen.
          </note>
          <note>
            Anf. 59 DENIS BEGIC (S) replik:
          </note>
          <note>
            Fru talman! Alla som har varit i utskottet och i alla diskussioner
            som har förts både utanför den här kammaren och i andra sammanhang
            gör man bedömningen att det kommer att ta lång tid för flyget
            att återhämta sig.
          </note>
          <note>
            När jag pratar med företagare säger de flesta att de inte alls
            kommer att använda flyget i samma utsträckning som tidigare. Tekniken
            har ju gått oerhört snabbt framåt. Vi kan jämföra med början av
            pandemin, när vi började använda Zoom, och hur man kan använda
            tekniken i dag. För före ­ tag som vill vara miljömedvetna och
            som vill spara ytterligare pengar är detta ett viktigt steg för
            att kunna göra det. Det är också viktigt för med ­ arbetare som
            är sjuka, oavsett var i världen de är.
          </note>
          <note>
            Affärsresandet på Bromma kommer inte att se ut som det har gjort.
            Alla gör den bedömningen. Därför är min oro att om vi behåller
            Bromma och samtidigt har Arlanda kommer vi inte att kunna utveckla
            Arlanda till att bli ett nav i Norden. Det är det jag vill se.
            Jag vill se Arlanda som plats nummer ett från vilken man tar sig
            ut i världen .
          </note>
          <note>
            Jag tror just nu att tillkännagivandet från högerpartierna kommer
            att sätta käppar i hjulet. Swedavia själva har sagt: Vi kan göra
            det här. Vi behöver inte vidta många åtgärder för att svälja hela
            inrikesflyget.
          </note>
          <note>
            Jag tycker att det är viktigt att vi lyssnar på Swedavia och
            på de experter vi har.
          </note>
          <note>
            Anf. 60 MAGNUS JACOBSSON (KD) replik:
          </note>
          <note>
            Fru talman! Ingen ifrågasätter att återhämtningen kommer att
            ta tid. Ingen ifrågasätter att det sker en digitalisering och
            att fler kommer att använda den digitala tekniken. Men regeringen
            var inte tydlig med vad man ville med Arlanda. Man hade en presskonferens
            där man glad i hågen signalerade att nu stänger vi Bromma.
          </note>
          <note>
            Vi i den här kammaren vet, för vi har ju hört debatterna förut,
            att det finns partier som gärna skattar bort flyget, trots att
            flyget rör sig över na ­ tionsgränser och inte kan jämföras med
            den inhemska strukturen som rör sig inhemskt. När regeringen inte
            svarar på frågan om den framtida inve ­ steringen på Arlanda skapar
            man en osäkerhet.
          </note>
          <note>
            Fru talman! Det är väldigt enkelt för regeringen att skapa trygghet
            i s y stemet och bidra till att Arlanda får nya flyg. Det räcker
            att man lyssnar till det som riksdagen i dag säger, för det finns
            två sidor i den signalen. Den ena är: Stäng inte Bromma innan
            vi vet hur framtiden ser ut! Den andra är: Kom med ett tydligt
            besked om att utveckla Arlanda!
          </note>
          <note>
            Om regeringen kunde komma med en proposition med tydliga besked
            om att Arlanda ska bli en framtida nod är jag helt övertygad om
            att fler partier skulle titta på den med stort intresse. Men hittills
            har vi bara fått höra: Stäng, stäng, stäng!
          </note>
          <note>
            Vi är några som säger: Flyget är viktigt, flyget behövs och flyget
            ska utvecklas.
          </note>
          <note>
            Anf. 61 HELENA GELLERMAN (L):
          </note>
          <note>
            Fru talman! I dag debatterar vi luftfartsfrågor och flygets framtid
            i Sverige.
          </note>
          <note>
            Jag vill börja med att yrka bifall dels till vårt tillkännagivande
            angående Brommas framtid, dels till Liberalernas reservation nummer
            8 om stöd till de regionala flygplatserna.
          </note>
          <note>
            Fru talman! Under ett drygt år har vi levt under pandemin, en
            pandemi som påverkar vårt sätt att leva och att transportera oss.
            Flygbranschen är hårdast drabbad av alla branscher, och Liberalerna
            har drivit på för omfattande stödåtgärder för att branschen ska
            kunna återstarta.
          </note>
          <note>
            Det är viktigt att dessa åtgärder används, inte minst stödet
            till Luftfartsverket på 900 miljoner som ska täcka intäktsbortfallet
            på grund av pandemin. Annars riskerar Luftfartsverkets förlorade
            intäkter att belasta flygoperatörerna och i slutändan flygresenärerna
            under många år framöver i form av ökade luftfartsavgifter. Det
            kan resultera i att återstarten av flyget går långsammare och
            att Sveriges konkurrenskraft minskar.
          </note>
          <note>
            Nu ser vi dock ut att börja närma oss slutet på pandemin, framför
            allt på grund av vaccinationsprogrammet. Restriktioner tas bort,
            och flygbolagen ser ökande flygbokningar. Prognoser visar hur
            snabbt flygtrafiken förmodas återhämta sig. Dock är det bara prognoser.
            Ingen har erfarenhet av den situation som vi befinner oss i nu
            eller vet hur framtidens flygtrafik kommer att se ut.
          </note>
          <note>
            Att i flygets värsta krissituation någonsin gå ut, som regeringen
            har gjort, och säga att man vill lägga ned Bromma flygplats med
            hänvisning till det aktuella marknadsläget, alltså hur många flygplan
            som lyfter från Bromma mitt i en pandemi, är helt oacceptabelt.
            Det står dessutom i direkt strid med det beslut som riksdagen
            fattade 2016, att regeringen bör verka för en fortsatt utveckling
            av Bromma flygplats. Regeringens svar på det beslutet är att lägga
            ned Bromma, trots att de så sent som den 11 mars i år i en skrivelse
            till riksdagen säger att de ska återkomma till riksdagen med hur
            de tänker utveckla Bromma. Dessutom fattar de beslut om att lägga
            ned Bromma och därefter utreda konsekvenserna – helt bakvänt mot
            det vanliga arbetssättet.
          </note>
          <note>
            Fru talman! Skälen för att utveckla Bromma kvarstår, att det
            är viktigt för hela landet att säkra den framtida tillgången till
            snabba och effektiva kommunikationer till och från Stockholm.
            Bromma flygplats fyller tillsammans med Arlanda en viktig roll
            för flygkapaciteten i hela landet, inte minst som nav för inrikesflyget.
          </note>
          <note>
            Liberalerna anser att man inte kan fatta beslut om förändringar
            mitt i en pandemi. Det är extremt svårt att bedöma hur stort behovet
            av flygplatskapacitet kommer att vara när flyget väl återhämtar
            sig. Samtidigt går nu utvecklingen av elflyg för passagerartrafik
            framåt i snabb takt. Det gör att regionala flygplatser för elflyg
            i stadsnära lägen kan bli ett klimatsmart alternativ för inrikes
            resor. Här kan Bromma spela en viktig roll för elflygets utveckling.
          </note>
          <note>
            Liberalerna har samlat ett stöd här i riksdagen för vårt utskottsinitiativ
            om att det är fel tidpunkt att utreda Brommas framtid och att
            snabbutredningen ska avbrytas. Den riskerar att hota såväl näringslivet
            som möjligheten att bo och verka i hela landet.
          </note>
          <note>
            Vi bör i stället fokusera på flygets återstart. Bromma flygplats
            behövs för att möjliggöra inrikesflygets uppstart och utveckling
            efter pandemin. Flygtrafikens totala utveckling till och från
            Stockholm efter pandemin måste dessutom säkras, vilket leder till
            ett behov av att ta fram en plan för utveckling och utökning av
            Arlanda flygplats. Först när flyget nått ett normalläge igen,
            och det därmed går att göra tillförlitliga prognoser om flygtrafiken
            i framtiden, kan vi genomföra en utredning om Brommas framtida
            utveckling. Bromma flygplats ska fortsatt vara en modern flygplats.
          </note>
          <note>
            Fru talman! Flygets snabba återstart är väsentlig för att trygga
            tillgäng ­ ligheten och svenska företags konkurrenskraft. Här
            spelar de regionala flygplatserna en avgörande roll. Baserat på
            flygets svåra ekonomiska läge och de regionala flygplatsernas
            strategiska betydelse för att binda ihop hela landet, det framtida
            elflygets behov och landets beredskap behöver de re ­ gionala
            flygplatsernas ekonomiska situation klarläggas och en långsiktig
            och hållbar strategi för att säkerställa de regionala flygplatsernas
            utveck ­ ling och överlevnad tas fram. Jag efterlyser regeringens
            långsiktiga flyg ­ platsstrategi.
          </note>
          <note>
            På kort sikt är den ekonomiska återhämtningen den största utmaningen
            för flygbranschen. Ur ett längre perspektiv är det flygets påverkan
            på klimatet som vi behöver fokusera på och lösa för att behålla
            fördelarna med flyget. För Liberalerna är det inte flyget i sig
            som är problemet utan själva utsläppen. Det är där vi måste fokusera
            våra insatser. Vi tror att det är ett lätt beslut för flygresenärerna
            i valet mellan att betala några hundralappar extra för biobränsle
            och att inte flyga alls. Vi ser positivt på den nyligen beslutade
            reduktionsplikten för flygbränsle.
          </note>
          <note>
            Vi behöver också satsa på forskning om andra fossila bränslen,
            till exempel vätgas. På sikt behöver även flygets höghöjdseffekter
            kompenseras. Vi vill även driva på för ett internationellt system
            med flygbränsleskatt baserat på utsläpp och därmed ersätta dagens
            biljettskatt på flyget. Vi är även positiva till ett system för
            miljöbaserade start- och landningsavgifter. Vi vill verkligen
            att flyget tar sitt ansvar för att ställa om.
          </note>
          <note>
            Fru talman! Elflyget är jämte biobränslen en viktig möjlighet
            för att komma till rätta med flygets klimatpåverkan, i Sverige
            och globalt. Området har också, baserat på Sveriges omfattande
            flygkompetens, en möjlighet att bli en ny industrigren i Sverige.
            Vi har i Göteborg till exempel Heart Aerospace och i Trollhättan
            GKN. Heart Aerospace utvecklar ett nytt elflygplan som ska kunna
            ta 19 passagerare.
          </note>
          <note>
            Liberalerna tror på teknikens möjligheter. Elflyget har potential
            att åter göra flygningar direkt mellan olika regioner lönsamma,
            vilket samtidigt pekar på betydelsen av mindre flygplatser som
            komplement till de stora knutpunkterna.
          </note>
          <note>
            Trafikanalys rekommenderar i sin utredning att flera styrmedel
            övervägs för elflyget och att ett styrmedelspaket, liknande det
            i Norge, tas fram för att skynda på introduktionen av elflyg.
            I det norska programmet finns konkreta, tidssatta mål kombinerat
            med åtgärder inom tre områden: forskning och innovation, riskavlastning
            vid introduktion av planen på marknaden samt stöd till drift.
          </note>
          <note>
            Liberalerna anser att regeringen bör utveckla ett samarbete med
            övriga nordiska länder så att regelverken samordnas för att skapa
            en gemensam nordisk plattform för elflyg. Det behövs en gemensam
            ambition att skapa en infrastruktur som långsiktigt bidrar till
            att elflygplan kan utvecklas och en nordisk marknad med elflyg
            skapas. Därför anser vi att en strategi för att samverka kring
            elflyg i Norden behöver tas fram.
          </note>
          <note>
            Liberalerna anser också att Sverige ska delta i den gruppering
            som Storbritannien har tagit initiativ till, som ska ta fram en
            verktygslåda för lagförändringar för att skynda på avvecklingen
            av fossila bränslen. Här kan Sveriges erfarenhet göra skillnad,
            och här behöver regeringen ta ett initiativ.
          </note>
          <note>
            Jag vill avslutningsvis, fru talman, återigen poängtera vikten
            av utskottets förslag till tillkännagivande om att Bromma fortsatt
            ska vara en modern flygplats. Det är viktigt för Sveriges konkurrenskraft
            och för att man ska kunna bo och leva i hela Sverige.
          </note>
          <note>
            Anf. 62 DENIS BEGIC (S) replik:
          </note>
          <note>
            Fru talman! Det är alltid roligt att lyssna på ledamoten Gellerman.
            Hon är teknikoptimist och är alltid, oavsett vilket trafikslag
            det handlar om, på tårna för att se till att innovationer och
            tekniker kommer fram på olika sätt. Ledamoten och jag delar nog
            den entusiasmen kring tekniken och vad som ska hända i framtiden.
          </note>
          <note>
            En av de saker som ledamoten Gellerman nämner är att utveckla
            Brom ­ ma flygplats. Hon säger att det skulle vara utmärkt att
            ha Bromma flygplats som, vad ska man säga, kanske en testbädd
            för elflyg. Varför är det just Bromma som är lämpligt för det?
            Är inte Landvetter i Göteborg kanske ännu lämpligare? Heart finns
            ju där. Det pågår spännande projekt i Åre och i Östersund. Det
            pågår spännande projekt i Örebro kring autonoma flygplatser. På
            många olika flygplatser i Sverige pågår de här projekten. Vad
            är det som gör att just Bromma skulle vara det utmärkta valet?
          </note>
          <note>
            Jag tror nämligen inte på det. Om jag bodde nära Bromma skulle
            jag inte vilja att det var en testbädd för olika flyg. Man vet
            ju inte vad som kan hända. Jag tror att de här testbäddarna behöver
            ligga lite utanför stan innan vi är hundra procent säkra.
          </note>
          <note>
            Därför blir min fråga: Vad är det som gör att Liberalerna tror
            att just Bromma är det utmärkta stället att testa olika flygplanstyper?
            Och om man nu vill utveckla Bromma flygplats, vad är det man vill
            utveckla den till? Ska det vara större flygplan? Ska det vara
            mer flygplan? Ska det vara andra flygplanstyper? Vad är det mer
            man vill utveckla på Bromma? Vi får ju inte glömma att det bara
            är några år kvar tills Bromma i vilket fall som helst ska läggas
            ned.
          </note>
          <note>
            Anf. 63 HELENA GELLERMAN (L) replik:
          </note>
          <note>
            Fru talman! Jag får tacka så mycket för frågan, Denis Begic.
            Jag håller med om att vi i de diskussioner vi haft ser väldigt
            positivt på utvecklingen inom svenskt flyg och att det finns en
            färdplan för att nå fossilfria flyg.
          </note>
          <note>
            När det gäller elflyget specifikt får vi i det sammanhanget inte
            glömma att en testbädd för elflyg innebär att när elflyget börjar
            flyga på vanliga flygplatser kommer flygplanen att vara certifierade
            enligt exakt samma regler som dagens flygplan. Det kommer inte
            att släppas ut elflygplan som inte är certifierade och godkända
            enligt de gängse, globala reglerna.
          </note>
          <note>
            När det gäller att testa elflyg ligger ju Heart Aerospace vid
            Säve flygplats, en avlyst flygplats som inte har kommersiell trafik.
            Där kommer de att testa planen, men när dessa väl kommer ut i
            kommersiell trafik kommer det att vara certifierade flygplan.
            Jag är alltså inte ett dugg orolig. Den oron delar vi inte.
          </note>
          <note>
            När det gäller att använda just Bromma som en stadsnära flygplats
            för elflyget lämpar sig Bromma väldigt bra eftersom flygplatsen
            ligger nära Stockholm, och Stockholm är en destination som väldigt
            många i hela landet vill komma till av olika orsaker, även som
            mellanlandning för att flyga vidare.
          </note>
          <note>
            Just med sin position som stadsnära flygplats har Bromma också
            väldigt mycket bostäder runt omkring sig. Därför är det väldigt
            positivt att använda Bromma för att titta på hur bullernivåer
            och sådant går ned med elflyget.
          </note>
          <note>
            Anf. 64 DENIS BEGIC (S) replik:
          </note>
          <note>
            Fru talman! Helena Gellerman säger i sitt anförande att vi inte
            ska läg ­ ga ned förrän vi vet hur flyget återhämtar sig. Samma
            sak gäller ju för elflyget: Vi vet inte när de första kommersiella
            flygplanen kommer att finnas på plats. Heart Aerospace bedömer
            att de 2026 kanske har ett flygplan som kan flyga. Det är om fyra
            år, så det är relativt snabbt. Men återhämtningen, säger vissa
            bedömare, kan ta tio år eller tolv år. Vi börjar hamna i 2032;
            vi börjar hamna i 2034. Elflyget kanske är kommersiellt 2032 eller
            2034, och vi har då bara fyra år kvar av arrendet på Bromma i
            Stockholm.
          </note>
          <note>
            Då blir min fråga: Tror Liberalerna att det är redan i morgon,
            i övermorgon eller kanske 2022 som vi kommer att ha kommersiellt
            elflyg från Bromma? Varför skulle inte detta flyg i så fall också
            kunna resa från Arlanda? Swedavia och alla andra hävdar ju att
            det är fullt möjligt att den kapacitet som i dag finns och sedan
            tidigare har funnits på Bromma skulle kunna sväljas av Arlanda.
            När är normalläget, tror Liberalerna? Är det 2023, eller är det
            2033?
          </note>
          <note>
            Anf. 65 HELENA GELLERMAN (L) replik:
          </note>
          <note>
            Fru talman! Tack för följdfrågan, Denis Begic!
          </note>
          <note>
            Jag tar först frågan om att bevara Bromma. Vi tror ju på att
            flyget kommer tillbaka. När det gäller återhämtning efter kriser
            har man i princip alltid underskattat takten i återhämtningen.
            Vi tror att flyget kommer att återhämta sig i betydligt snabbare
            takt än vad många av prognoserna säger.
          </note>
          <note>
            En av de saker som vi har reagerat väldigt starkt på är att Swedavia
            i sin rapport talar om att man just nu kan flytta över kapaciteten.
            Det är inte så konstigt att man just nu kan flytta över kapaciteten,
            för just nu flyger nästan ingen från Bromma. Då är det ganska
            enkelt att flytta över den ka ­ paciteten till Arlanda. Men före
            pandemin sa man att det inte fanns plats för den kapaciteten på
            Arlanda. Man sa även att Bromma var en lönsam flygplats.
          </note>
          <note>
            Vi tror att flyget kommer tillbaka till Bromma och att det kommer
            att öka i snabb takt. Därför tror vi inte att man kan flytta över
            den kapacitet som kommer att finnas inom tre fyra år. Det är vår
            utgångspunkt.
          </note>
          <note>
            Vi tror att om man tar beslutet att lägga ned Bromma kommer man
            att allvarligt skada flygplatskapaciteten i hela Sverige. Då kommer
            man inte att kunna flyga.
          </note>
          <note>
            Om vi ska fokusera lite grann på elflyg och Bromma är det så
            att elflygen kommer att vara mindre och har behov av en kortare
            bana, och därför passar Bromma väldigt bra. Elflygplanen kommer
            att vara mindre, och det kommer att vara många fler flygplan.
            Det gör att kapaciteten på Arlanda inte kommer att räcka till.
            Vi behöver bevara Bromma för framtiden.
          </note>
          <note>
            Anf. 66 LORENTZ TOVATT (MP):
          </note>
          <note>
            Fru talman! Först och främst vill jag yrka bifall till reservation
            3.
          </note>
          <note>
            Låt mig börja med att prata lite om de positiva förändringar
            som regeringen just nu jobbar med när det gäller flygandet. Det
            är några saker som jag särskilt vill lyfta fram.
          </note>
          <note>
            Flygskatten är en viktig skatt som bidrar till att dämpa efterfrågan
            på flygande, som ju är väldigt klimatskadligt.
          </note>
          <note>
            En sak som vi jobbar med just nu och som ska fram så snart som
            möjligt är miljöstyrande landningsavgifter, vilket också avhandlas
            i det här betänkandet. Det är också en viktig åtgärd för att sätta
            press på en ganska långsam bransch när det gäller teknikutveckling.
          </note>
          <note>
            Det tredje som jag vill lyfta fram är klimatdeklarationer, vilket
            innebär att flygbolag ska behöva redovisa hur klimatskadliga deras
            resor är. Det är inte minst viktigt utifrån ett konsumentperspektiv
            – man ska ha rätt att veta hur mycket man skadar klimatet genom
            att köpa en resa.
          </note>
          <note>
            Det sista jag vill nämna är att vi inom Miljömålsberedningen
            just nu jobbar på uppdrag av regeringen med att titta på utsläpp
            från konsumtionen och ett specifikt etappmål för minskade utsläpp
            från flyg. Det arbetet följer jag nära, och jag ser fram emot
            resultatet.
          </note>
          <note>
            Mer behövs naturligtvis, men det här lägger en ganska bra grund
            som man sedan kan arbeta vidare med för att skruva upp tempot
            och ambitionsnivån.
          </note>
          <note>
            Låt mig då komma till det som kanske är dagens huvudämne: Bromma
            flygplats. Jag vet ärligt talat knappt var jag ska börja, fru
            talman. Jag har nästan börjat ge upp idén om att argumentera logiskt
            och rationellt i den här frågan, för det verkar tyvärr inte ha
            någon effekt.
          </note>
          <note>
            Vi kan börja med trenden kring flygande. Trenden är att vi flyger
            mindre, och den är väldigt tydlig. Det här var en tydlig trend
            redan före pandemin. Det är viktigt att komma ihåg det. Den satte
            igång i samband med att regeringen införde flygskatten och den
            debatt i samhället som då uppstod om flygskam och liknande och
            som handlade om hur snabbt planeten riskerar att stekas om vi
            flyger mer. Nu är det naturligtvis också en följd av coronapandemin.
          </note>
          <note>
            Ingen seriös bedömare menar att flyget inom den närmaste tiden
            kommer att återkomma till tidigare nivåer. Framför allt är det
            affärsflyget som har drabbats och som inte kommer att komma tillbaka
            till samma nivå som tidigare. Vi kommer antagligen att se en permanent
            nedgång för affärsflyget – det är de flesta bedömare överens om.
            Det beror på att man har fått nya sätt att organisera sitt arbete
            på i form av digitala möten och liknande. Då kanske man inte vill
            ödsla en massa tid på att flyga.
          </note>
          <note>
            Det är så det ser ut, helt enkelt. Transportstyrelsens prognoser
            säger att först framåt 2027 kommer nivån att vara lite högre än
            nu men inte ens i närheten av var den var 2019. Och då var trenden,
            som sagt, redan på väg nedåt. Det är alltså så det ligger till.
          </note>
          <note>
            Det här betyder att svenska flygplatser har en för stor kostym.
            Och en för stor kostym och den ekonomiska skada som det innebär
            för flygplatserna kan man åtgärda på två sätt.
          </note>
          <note>
            Om man är lagd åt det hållet kan man pumpa in statliga medel.
            Då handlar det om stora miljardbelopp som måste in för att hantera
            den för stora kostymen. Det andra sättet är att man har en marknadsmässig
            approach och låter flygplatserna själva hantera situationen, och
            det kommer att få som konsekvens att flyglinjer läggs ned. Det
            är den direkta konsekvensen av att hantera det på det sättet.
          </note>
          <note>
            När det gäller frågan om Bromma och Arlanda är det smartaste
            sättet att hantera det här, givet att de som driver flygplatserna
            går back så otroligt mycket, att lägga ned Bromma flygplats. Om
            man tänker logiskt och ratio ­ nellt är det vad man landar i.
          </note>
          <note>
            Men då är frågan: Kan vi flytta kapaciteten till Arlanda? Det
            korta och helt uppenbara svaret är ja, och de t gäller både under
            pandemin och före pandemin. Det här vet egentligen ledamöterna
            som sitter i den här salen, men eftersom det inte verkar ha gett
            effekt tar jag det än en gång och gör det väldigt pedagogiskt.
          </note>
          <note>
            Arlanda har ett miljötillstånd på 350 000 rörelser per år. År
            2019, före pandemin, hade man 233 000 rörelser. Miljötillstånden
            tillåter alltså 350 000 och 2019 var man på 233 000. Det är så
            det ser ut. Det finns alltså redan i dag en stor överkapacitet
            på Arlanda.
          </note>
          <note>
            Då kommer någon och säger: ”Men under peaktimmen då? När det
            är som störst tryck på landningsbanorna kommer vi kanske inte
            att klara det.” Först och främst är det resonemanget i grunden
            märkligt. Varför ska man dimensionera en flygplats efter bara
            en timme? Det blir en stor överkapacitet och på totalen väldigt
            kostsamt för det offentliga. Och även om man tittar på peaktimmen
            är nivån då långt ifrån kapacitetstaket. Som mest kan Arlandas
            banor hantera 90 rörelser per timme. Aldrig mellan 2016 och 2019
            kom vi över 73. Den timme då vi hade det största trycket av alla
            timmar under de här åren kom vi inte över 73.
          </note>
          <note>
            Matematiken är väldigt tydlig. Om ambitionen är att flytta all
            kapacitet går det att göra.
          </note>
          <note>
            Fru talman! Det som händer nu är att högern på väldigt skakig
            grund och med tillgängligheten och skattebetalarnas pengar som
            insats obstruerar nedläggningen av Bromma flygplats med L, KD
            och M i spetsen. Och då har jag inte ens kommit in på klimataspekten
            .
          </note>
          <note>
            Det finns egentligen inga problem här. Som jag har sagt tidigare
            fanns det ett Instagramkonto som kallades Aningslösa influencers;
            vi måste börja prata om aningslösa politiker. Det handlar nämligen,
            återigen, bland annat om skattebetalarna, och det handlar om hur
            irrationellt man väljer att formulera sin politik för de flygplatser
            vi har.
          </note>
          <note>
            Men det handlar som sagt även om klimatfrågan. Låt mig avrunda
            med den och säga saker som jag har sagt många gånger i den här
            talarstolen. Jag ska därför hålla det ganska kort. Det ena är
            att det är på det sättet att svenskar flyger fem gånger mer än
            det globala genomsnittet. Det är inte hållbart, inte på något
            sätt. Det andra är att det i dag inte finns någon teknik som radikalt
            och på kort sikt kan minska utsläppen från flyg.
          </note>
          <note>
            De här två sanningarna leder oss till slutsatsen att man antingen
            väljer att ha en fullständigt urvattnad och dålig flygpolitik
            – men då måste man säga hej då till Parisavtalet – eller så väljer
            man att agera och driva på för politik som ställer om flygflottan
            och flygbranschen men också minskar flygandet.
          </note>
          <note>
            Anf. 67 JENS HOLM (V) replik:
          </note>
          <note>
            Fru talman! Jag vill tacka Lorentz Tovatt för anförandet. Jag
            instämmer i så gott som allt.
          </note>
          <note>
            Nu skulle jag vilja fråga Lorentz Tovatt om det särskilda yttrande
            som Miljöpartiet har skrivit tillsammans med Socialdemokraterna.
            På sidan 105 lägger man ut texten om förutsättningarna för att
            avveckla Brom ­ ma flygplats. Man skriver ”att en grundläggande
            förutsättning är att Stockholm Arlanda Airport får långsiktiga
            förutsättningar att utvecklas i takt med marknadens utveckling”.
            På en annan plats står det något liknande, att det är en grundläggande
            förutsättning att Arlanda ska ”utvecklas i takt med marknadens
            och samhällets behov”. I det särskilda yttrandet står det alltså
            att Arlanda flygplats ska utvecklas och att den ska utvecklas
            i takt med både marknaden och samhället.
          </note>
          <note>
            Mina frågor till Lorentz Tovatt är helt enkelt: Ska Arlanda flygplats
            få expandera, och i så fall på vilket sätt? Vad betyder formuleringarna
            om att Arlanda ska utvecklas i takt med marknaden?
          </note>
          <note>
            Anf. 68 LORENTZ TOVATT (MP) replik:
          </note>
          <note>
            Fru talman! Tack, Jens Holm, för frågeställningarna!
          </note>
          <note>
            De där formuleringarna kan man tolka på lite olika sätt. Jag
            kan bara ta min tolkning. När man säger att en flygplats ska utvecklas
            ser jag framför mig att den ska ha mer biobränsle, att det ska
            finnas möjlighet för elektriska flygplan att ladda och så vidare.
          </note>
          <note>
            Även om man ser framför sig en utbyggnad med hänsyn till kapacitet
            – jag tänkte säga det i mitt anförande men hann inte riktigt med
            det – kan man, om man tittar på prognoserna framåt, se att Arlanda,
            även om Brom ­ ma läggs ned, inte är i närheten av att slå i taket
            förrän någonstans 2050–2060. Därför landar jag i den för mig självklara
            slutsatsen att det är helt meningslöst att bygga ut Arlanda med
            nya rullbanor. Jag tycker att det är dumt ekonomiskt men framför
            allt klimatmässigt.
          </note>
          <note>
            För mig är utveckling just omställning, elektrifiering, hållbara
            bio ­ bränslen och så vidare. Det är den typen av expansion jag
            ser framför mig, inte ny rullbana.
          </note>
          <note>
            Anf. 69 JENS HOLM (V) replik:
          </note>
          <note>
            Fru talman! Det är lite symtomatiskt att Lorentz Tovatt säger
            i sitt svar att det kan tolkas på många olika sätt. Det är ju
            Lorentz Tovatts och Miljö ­ partiets egen text. Visserligen har
            de skrivit den tillsammans med ett annat parti, Socialdemokraterna,
            men nog ska man ändå kunna avkräva riksdags ­ ledamoten ett svar
            på vad det som de har skrivit betyder.
          </note>
          <note>
            Nu väljer jag att tolka Lorentz Tovatt välvilligt, som att Miljöpartiet
            och regeringen inte kommer att driva på för Arlandas expansion
            i den meningen att Arlanda ska expandera med fler flygrörelser
            och ytterst med en ny rullbana.
          </note>
          <note>
            När jag läste texten väcktes en hel del frågor. Men om utveckling
            betyder elektrifiering och modernisering i största allmänhet har
            vi i Vänsterpartiet inget emot det. Jag undrar dock ifall Socialdemokraterna
            är av samma uppfattning som Miljöpartiet. Vad tror Lorentz Tovatt?
          </note>
          <note>
            Anf. 70 LORENTZ TOVATT (MP) replik:
          </note>
          <note>
            Fru talman! Tack, Jens Holm, för replikskiftet!
          </note>
          <note>
            Jag ska inte stå och recensera andra partier. Jag kan däremot
            försöka ge en bild av vad regeringen har kommunicerat. Det man
            säger är att man nu ser goda förutsättningar för att lägga ned
            Bromma. Man har också sagt att man inte ser ett behov av ny rullbanekapacitet
            på Arlanda den närmaste tiden. Det är vad man har kommunicerat.
          </note>
          <note>
            Man valde dessutom att inte lägga fram Färdplan Arlanda i det
            skick den var. Vi får se om det kommer att läggas fram en sådan
            plan. Men man lade inte fram den i det skicket. Det går säkert
            att tolka in saker i det. Jag delar nog regeringens bedömning
            i det avseendet; vi behöver helt enkelt inte mer rullbanekapacitet
            på Arlanda den närmaste tiden.
          </note>
          <note>
            Om du frågar mig och mitt parti tror jag att det raka svaret
            är att vi aldrig kommer att behöva mer rullbanekapacitet på Arlanda,
            framför allt med tanke på klimatet och att vi inte kan missa Parisavtalet.
            Det kommer vi att göra om andra partier i den här kammaren får
            bestämma.
          </note>
          <note>
            Anf. 71 MIKAEL LARSSON (C) replik:
          </note>
          <note>
            Fru talman! Jag vill börja med att tacka Lorentz Tovatt för hans
            anförande. Det finns några saker som jag skulle vilja att ledamoten
            förtydligar.
          </note>
          <note>
            Vi är inne i en pandemi. Det är färre som reser med flyget. Men
            det ser vi även när det gäller andra transportmedel. Det är kanske
            färre som väljer att åka buss. Antalet som väljer att åka tunnelbana
            minskar. Det är färre som åker med kollektivtrafik och på järnväg.
          </note>
          <note>
            Man säger att vi kanske har en för stor kostym när det gäller
            flyget. Då skulle vi kunna dra det så långt som att säga att vi
            också har för mycket järnväg och väg och att vi inte ska satsa
            på någon form av infrastruktur alls, bara för att vi just nu är
            inne i en pandemi.
          </note>
          <note>
            Jag tror att flyget är viktigt också framöver, liksom att det
            är viktigt att vi bygger ut med nya stambanor för att knyta ihop
            landet och att vi satsar på det finmaskiga vägnätet på landsbygden.
            Vi måste se infrastrukturen och alla fem transportslag – där räknar
            jag även med it – som en helhet.
          </note>
          <note>
            När ledamoten sa att vi har en för stor kostym började jag tänka
            på de regionala flygplatserna som en viktig del för att knyta
            ihop Sverige, för att knyta ihop besöksnäringen, näringslivet
            och allting. Jag vill därför fråga ledamoten lite om MP:s syn
            på de regionala flygplatserna. Tycker man att de är viktiga för
            att knyta ihop hela Sverige?
          </note>
          <note>
            Anf. 72 LORENTZ TOVATT (MP) replik:
          </note>
          <note>
            Fru talman! Tack, Mikael Larsson, för frågorna!
          </note>
          <note>
            Om vi börjar med de regionala flygplatserna har vissa av dem
            ett uppenbart samhällsvärde. De bidrar till tillgänglighet men
            inte minst be ­ redskap. Sedan finns det regionala flygplatser
            som inte har ett samhälls ­ värde. Det är de som ligger väldigt
            nära andra flygplatser och där det finns väldigt bra järnvägsförbindelser.
            Jag tycker att de får klara sig själva. Väst ­ erås flygplats,
            för att bara nämna en, behövs helt uppenbart inte utifrån ett
            samhällsperspektiv.
          </note>
          <note>
            Staten borde kanske renodla sitt ansvar och se över vilka flygplatser
            vi verkligen behöver och se till att de klarar sig bra, medan
            andra får klara sig på egen hand.
          </note>
          <note>
            Sedan vill jag bara påpeka en skillnad mellan mig och Mikael
            Larsson. Jag tror att den rent av är ideologisk. Det talades om
            för stor kostym. Frågan är vad man vill göra framöver. För oss
            miljöpartister är klimatfrågan väldigt viktig. Mikael Larsson
            nämnde i sitt huvudanförande att man inte ska ställa trafikslag
            mot varandra och att man ska jaga utsläppen och inte fordonen.
            I min värld måste vi ställa trafikslag mot varandra eftersom vissa
            trafikslag är bättre än andra. Det är helt uppenbart att järnväg
            alltid kommer att vara ett mer hållbart alternativ än flyg, och
            det av rent fysiska skäl. Fysikens lagar säger att det kommer
            att vara mer hållbart att transportera sig på marken och med järnväg.
          </note>
          <note>
            Det blir en skillnad när jag säger att vi visst ska ställa trafikslag
            mot varandra. Vi ska välja det trafikslag som är bäst för klimatet,
            kapaciteten och så vidare. Där landar vi nog i delvis olika slutsatser.
          </note>
          <note>
            Anf. 73 MIKAEL LARSSON (C) replik:
          </note>
          <note>
            Fru talman! Jag tror att samtliga transportslag kommer att behövas
            i framtiden. Det är bara att titta på det som flera av ledamöterna
            tidigare har varit inne på, nämligen att det som driver utvecklingen
            framåt är innova ­ tion, teknikutveckling och tekniska lösningar.
            Gå bara 150 år tillbaka i ti ­ den och se vilket bränsle tågen
            gick på då, och jämför sedan med hur ut ­ vecklingen har skett
            där. Samma sak gäller fordonsflottan med bilar, last ­ bilar och
            bussar. Där sker innovation och teknikutveckling på så vis att
            man tar sig fram på ett mer miljövänligt sätt. Vi ser och vill
            genomföra en liknande utveckling för flyget.
          </note>
          <note>
            Jag vill koppla på något annat som sas. Det är viktigt att se
            infrastrukturen som en helhet och ha ett dörr-till-dörr-tänkande.
            När man åker hemifrån börjar man kanske på en cykel för att ta
            sig till en större järnvägssta ­ tion, eller så börjar man hemma
            med bilen och tar sig till en flygplats för att sedan ta sig någonstans
            i Sverige och därefter fortsätta med buss. Man måste se helheten
            och se att samtliga våra transportslag hänger ihop.
          </note>
          <note>
            När ledamoten Lorentz Tovatt från Miljöpartiet nämner att en
            del flygplatser kan ses som samhällsviktiga vill jag ha ett förtydligande.
            Vad menas med samhällsviktiga? Jag ser att många av de regionala
            flygplatserna men även de statliga som finns i Swedavias regi
            fyller en viktig funktion för såväl näringslivet som besöksnäringen.
            De är en viktig del för egentligen vilken resa som helst. Jag
            skulle därför vilja ha ett litet förtydligande från ledamoten.
            Vad anser han och vad säger han till många av dem som verkligen
            måste använda flyget dagligdags för att ta sig till diverse möten?
          </note>
          <note>
            Anf. 74 LORENTZ TOVATT (MP) replik:
          </note>
          <note>
            Fru talman! Låt oss ta Västerås som exempel. Där var Centerpartiet
            tyvärr med om att driva fram en folkomröstning och ställde sig
            på den sida som ville bevara Västerås flygplats. Denna flygplats
            har nästan inga linjer. De har en linje till spanska solkusten,
            och den subventioneras i princip med hundratals miljoner per år.
            Där får skattebetalarna gå in med pengar för att stockholmare
            ska kunna ta tåget till Västerås och använda Västerås flygplats,
            som är betald av kommuninvånarna i Västerås, för att åka till
            spanska solkusten. Det här är naturligtvis en jättemärklig ordning,
            inte minst för att Västerås både har järnvägsförbindelser och
            ligger nära andra stora flygplatser.
          </note>
          <note>
            Det är sådana flygplatser som vi inte kan fortsätta understödja.
            De får såklart försöka stå på egna ben, men vi kan inte med offentliga
            medel, skattebetalarnas medel, pumpa in pengar som hamnar i fickorna
            på dem som åker till spanska solkusten. Det är ett mycket märkligt
            upplägg.
          </note>
          <note>
            Jag vill även kommentera vad som driver utveckling och innovation.
            Jag delar inte Mikael Larsson bild av det. Det som driver innovation
            är ofta politiska beslut eller regleringar som tvingar branscher
            att röra sig framåt. Det är ett himla snack om elflyg och biobränsle
            för flyget just nu. Detta snack kom igång när Miljöpartiet drev
            igenom flygskatten. Elektrifieringen av transporter på väg kom
            igång när Miljöpartiet drev fram bonus–malus, som tvingade branscher
            att ställa om.
          </note>
          <note>
            Jag delar alltså inte Mikael Larssons bild, och det är därför
            jag säger att politiken måste finnas på plats för att sätta ramar
            och pressa branscher framför sig. Återigen: Den tekniska utvecklingen
            för flyget är långt ifrån hållbar. Vi har kommit en mycket liten
            bit, och vi har det stora framför oss. Det kommer att ta många
            tiotals år. Därför kan vi inte bara tänka på teknik utan även
            på beteende.
          </note>
          <note>
            Anf. 75 TERES LINDBERG (S):
          </note>
          <note>
            Fru talman! Jag har med intresse lyssnat till debatten, som primärt
            har handlat om luftfartsfrågor, men jag tänker uppehålla mig vid
            det jag har reflekterat över, nämligen diskussionen om Bromma
            flygplats. Det har ju handlat om Brommas vara eller icke vara.
            För mig som socialdemokrat handlar det inte om detta, utan det
            handlar om hur vi i framtiden ska kunna stärka Arlanda och det
            kapacitetsbehov vi ser där i framtiden.
          </note>
          <note>
            Jag vet inte om riksdagens ledamöter och partier har missat att
            det pågår – och har pågått under en längre tid – en ganska viktig
            ekonomisk match om var norra Europas ekonomiska centrum ska ligga.
            Massor av faktorer spelar roll för var detta ekonomiska centrumet
            ska finnas. En sådan är tillgången till bra transportsätt, däribland
            även flyget.
          </note>
          <note>
            Jag funderar även på hur man ser på dessa frågor. I Sverige har
            vi ett starkt behov av en flygplats som kan konkurrera på den
            internationella marknaden och med andra skandinaviska flygplatser.
            Det gör vi inte i dag. Vi ligger efter. Vi har färre resenärer
            än såväl Gardermoen som Kastrup. Vi har också en flygplats tvärs
            över Östersjön som till exempel är ledande på Asienflyget.
          </note>
          <note>
            Låt säga att vi förlorar matchen om norra Europas ekonomiska
            centrum till Danmark eller Tyskland och Hamburg. De ekonomiska
            konsekvenserna för vårt land vore förödande. Det är därför frågan
            dyker upp. Pandemin har i sig såklart drabbat både vårt land och
            alla andra länder i hela världen, men den ger oss också en unik
            möjlighet att stärka svensk konkurrenskraft och tillväxt. Det
            kan ge oss möjligheter att skapa kapacitetsbehov och fylla det
            på Arlanda, både vad gäller framtidens flyg – vi vet i dag inte
            hur det kommer att se ut – och hur vi kan stärka kapaciteten för
            resor till och från flygplatsen.
          </note>
          <note>
            Det är nu vi har ett fönster, inte sedan. Det är nu som slottiderna
            inte är fyllda. Det är nu det finns ett utrymme. Att vänta med
            beslut som detta vore som att skjuta sig själv i foten. På så
            vis skulle vi förstöra och sänka den möjlighet vi har att stärka
            svensk konkurrenskraft.
          </note>
          <note>
            Jag kan inte låta bli att dra en parallell till en annan viktig
            match, eller ett mästerskap, som hölls alldeles nyligen. Sverige
            gick in och gjorde en riktig dålig entré med förlust mot Danmark.
            För första gången i modern historia missade vi slutspelet. Låt
            oss inte göra detta misstag när det gäller norra Europas ekonomiska
            centrum. Låt oss gemensamt se till att Sverige tar matchen om
            var det ska ligga. Låt oss ta tillfället att stärka svensk konkurrenskraft
            och tillväxt.
          </note>
          <note>
            Anf. 76 MAGNUS JACOBSSON (KD) replik:
          </note>
          <note>
            Fru talman! Tack, ledamoten Lindberg! Jag blir glad när jag lyssnar
            på dig. Jag tycker att det är positivt.
          </note>
          <note>
            Jag kan ta några enkla exempel. Jag bor i Uddevalla – det är
            inte i den här delen av Sverige. Min hustru kommer från Estland.
            Vi flyger faktiskt en hel del. Vi flyger till släkten men har
            också av andra skäl valt att ibland göra flygresor. Det kan vara
            affärsresor eller semester.
          </note>
          <note>
            Vi har i princip aldrig tittat på Arlanda. Teres Lindberg har
            helt rätt, fru talman. För många av oss i Sverige är Arlanda inte
            ett alternativ. Vi tittade på Landvetter–Frankfurt när vi skulle
            till några vänner i Brasilien. När vi åkte till Israel tittade
            vi på Köpenhamn–Frankfurt, hela tiden med matartrafik från Landvetter.
            Vi var med släkten i Thailand vid ett tillfälle; då var det Helsingfors.
          </note>
          <note>
            Det är enligt min bedömning en helt korrekt analys att om Arlanda
            på sikt ska ha en chans måste man ha en flygstrategi som inte
            bara handlar om Stockholms stad och Stockholmsregionen utan som
            handlar om Sverige. Jag är den förste att tillstå detta.
          </note>
          <note>
            Det finns bara ett litet problem. För några minuter sedan stod
            en del av regeringsunderlaget och förklarade att man inte står
            bakom den politiken. Detta är också ett av skälen till att vi
            har kunnat samla fem partier kring en markering om att vi måste
            kunna hantera hela landet. Trots att vi har lite olika tonläge
            när det gäller frågan om Bromma har vi ändå kunnat samla oss och
            säga: Bevara och utveckla Arlanda. Men regeringen måste göra det!
          </note>
          <note>
            Anf. 77 TERES LINDBERG (S) replik:
          </note>
          <note>
            Fru talman! Tack så mycket, ledamoten Jacobsson, för frågorna!
          </note>
          <note>
            Jag vet inte riktigt var jag ska börja, men det är bra att vi
            ändå har någon form av gemensam syn. Då är det tråkigt att en
            majoritet av riksdagen landar i att Brommas bevarande är det primärt
            viktiga och inte att säkra kapaciteten på Arlanda. Det är ju där
            diskussionen ligger.
          </note>
          <note>
            I debatten i dag har också nämnts de eventuella behoven av ytterligare
            en landningsbana och så vidare. I utskottet har Swedavia inte
            bara en utan två gånger redogjort för sina kalkyler och analyser.
            De säger själva: Ponera att flyget kommer att återställas under
            x år. Men absolut tidigast 2030 behöver vi ha ett beslut om en
            eventuell ytterligare landningsbana, om flyget fortsätter uppåt.
          </note>
          <note>
            Det här vet vi inte i dag. Vi kan stå här och sia, men vad vi
            vet är att det kommer att ske stora förändringar av hur resandeunderlaget
            ser ut.
          </note>
          <note>
            Utifrån detta perspektiv skulle man alltså låsa fast Bromma,
            som kräver enormt stora resurser och som har ett avtal som löper
            ut 2038. Ingen i Stockholms stad, oavsett politisk färg, aviserar
            att man vill förlänga detta avtal efter 2038. Det finns ett bästföredatum
            här, och att i det skedet säga att vi ska bevara Bromma till vilket
            pris som helst, trots att vi vet att flygplatsen kommer att gå
            med förlust under åtskillig tid framöver , antagligen ända till
            2038, tycker jag är oansvarigt. Det måste jag ändå tillstå.
          </note>
          <note>
            Anf. 78 MAGNUS JACOBSSON (KD) replik:
          </note>
          <note>
            Fru talman! Jag kan tycka att ledamoten Lindberg kanske bara
            läser tillkännagivandets ena sida. Det har nämligen två ben. Det
            har ett bevarandeben – inget snack om det. Men det har också ett
            framåtsyftande ben, där det pekas just på vikten av att vidta
            åtgärder på Arlanda så att Arlanda i framtiden kan klara både
            inrikes- och utrikesflyg.
          </note>
          <note>
            Det som är så spännande är att vi här i kammaren har fått ett
            väldigt tydligt besked – samma tydliga besked som gavs på regeringens
            presskonferens: Med nuvarande regering kommer ingenting att hända
            på Arlanda.
          </note>
          <note>
            Det är den oron som är ett av skälen till att vi i dag har denna
            politiska situation, med fem partier som trots en viss oenighet
            sinsemellan har kunnat enas om att det är för tidigt att ta beslut
            om Bromma eftersom vi inte vet hur framtidsutvecklingen ser ut
            och att det är helt åt skogen att man inte klarar av att ta beslut
            om att utveckla Arlanda.
          </note>
          <note>
            Det hänvisas mycket till Swedavia, och jag har stor respekt för
            det. Men vi är några som känner en viss frustration över att man
            hänvisar till en rapport som är hemligstämplad och som vi inte
            ens kunde få ta del av vid något av de två tillfällena i trafikutskottet.
            Jag ställde en uttrycklig fråga i trafikutskottet om Swedaviarapporten
            och fick det klara beskedet att de betraktar den som en affärshemlighet.
          </note>
          <note>
            Vi har alltså inte fullt ut fått det underlag vi har efterfrågat.
            Det tycker jag, fru talman, är oförskämt, och nu har jag sagt
            det här i kammaren. Det vore klädsamt att politiken åtminstone
            fick en chans att få samma och likvärdiga underlag när vi debatterar
            en fråga.
          </note>
          <note>
            Ytterst handlar denna debatt inte bara om Bromma. Den handlar
            om Sverige och Sveriges förmåga att vinna den kamp som ledamoten
            Teres Lindberg lyfte fram. Jag är glad över Teres Lindbergs engagemang
            i frågan, och jag skulle vara ännu gladare om regeringen hade
            samma engagemang.
          </note>
          <note>
            Anf. 79 TERES LINDBERG (S) replik:
          </note>
          <note>
            Fru talman! Jag vill för ledamoten Magnus Jacobsson understryka
            att jag inte tror att någon av riksdagens ledamöter har sett den
            här rapporten i dess helhet. Det handlar om affärshemligheter,
            och jag tror inte att vi lättvindigt ska hantera dem öppet på
            det sättet. Vi har däremot fått ta del av de sammanfattningar
            som avser Swedavias bedömningar av det framtida flyget, och det
            är jag otroligt tacksam för.
          </note>
          <note>
            Uppenbarligen gör jag en annorlunda tolkning av Swedavias analyser
            än ledamoten Jacobsson gör. Jag ser den unika möjligheten att
            just nu ta steget och stärka svensk konkurrenskraft och det svenska
            ekonomiska centrumet men också sätta Sverige på en viktig del
            av Europas ekonomiska karta. Det är viktigt. Det vore förödande
            för Sverige om det ekonomiska centrumet flyttade längre söderut.
            Vi behöver hålla kvar det i norr, för vi är, vare sig vi vill
            det eller inte, ett ganska perifert land.
          </note>
          <note>
            Stockholmsregionen, med Arlanda och Bromma, missgynnas av att
            man har två flygplatser. Det betyder att också Sverige missgynnas.
            Vad vi än tycker om Stockholmsregionen och Stockholm är det Sveriges
            huvudstad. Det är det svenska ekonomiska centrumet, och det behöver
            vi stärka – för framtida arbetstillfällen och för människor som
            bor både i den här regionen och i resten av landet. Vi behöver
            stärka det inte minst för den norra delen av Sverige, där Arlanda
            är en otroligt viktig hubb för möjligheten att resa och förflytta
            sig.
          </note>
          <note>
            Jag är uppriktigt ledsen över att vi hamnar olika i denna debatt.
            Jag önskar att fler av riksdagens partier också klarade av att
            se den möjlighet vi har just nu.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 12 Avgift för intyg om godkänd bastjänstgöring
          </note>
          <note>
            Socialutskottets betänkande 2020/21:SoU31
          </note>
          <note>
            Avgift för intyg om godkänd bastjänstgöring (prop. 2020/21:177)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 13 Stärkt skydd för geografiska beteckningar och tydligare
            regler vid registrering av varumärken och företagsnamn i ond tro
          </note>
          <note>
            Näringsutskottets betänkande 2020/21:NU23
          </note>
          <note>
            Stärkt skydd för geografiska beteckningar och tydligare regler
            vid registrering av varumärken och företagsnamn i ond tro (prop.
            2020/21:125)
          </note>
          <note>
            föredrogs.
          </note>
          <note>
            Anf. 80 ANN-CHARLOTTE HAMMAR JOHNSSON (M):
          </note>
          <note>
            Fru talman! Svenska företag verkar i en värld som blir allt mindre
            eller, om man så vill, som blir global, och de kunskapsbaserade
            tillgångarna, det vill säga immaterialrätten, blir en allt större
            del av företagens värde.
          </note>
          <note>
            Dessa tillgångar är därmed också ett attraktivt byte för dem
            som ägnar sig åt illegal konkurrens genom att på olika sätt tillskansa
            sig marknads ­ andelar för entreprenörers och företags produkter,
            till exempel märkesklä ­ der, mediciner eller läkemedel, mobiler
            och andra elektronikvaror, smink och leksaker. Attraktionskraften
            hos produkterna gör att de är utsatta för brottslighet.
          </note>
          <note>
            Som det står i utskottets ställningstagande i detta ärende har
            utveck ­ lingen skett snabbt de senaste tio åren. Denna typ av
            brott har också visat sig öka under hela 2000-talet. Utvecklingen
            har gått hand i hand med att vi blir alltmer digitala och handlar
            på nätet och gör fler beställningar där.
          </note>
          <note>
            Fru talman! Moderaterna ställer sig positiva till regeringens
            proposi ­ tion om nya regler för geografiska beteckningar, varumärken
            och företags ­ namn. Det är viktigt att med adekvata medel kunna
            skydda företag och entreprenörer. Men vi vill också kombinera
            detta svar med att det tydligare ska belysas hur företag kan ges
            information om de beteckningar som skyd ­ das av Genèveakten om
            internationella register över ursprungsbeteck ­ ning ­ ar, för
            det är viktigt att företag kan göra rätt i frihandelsavtalen.
            Vi tar upp att regeringen bör få i uppdrag att återkomma med förslag
            för att sä ­ ker ­ ställa att systemet är lätt att använda för
            Sveriges företagare.
          </note>
          <note>
            När skyddet mot illegal konkurrens ska stärkas är det viktigt
            att seriösa och hårt arbetande entreprenörer och deras företag
            inte fångas i näten på grund av att systemen inte är tydliga.
            De måste få den kunskap de behöver när det gäller register och
            hur man ska leta i sökmotorerna, som ligger internationellt inom
            EU.
          </note>
          <note>
            Låt mig ta ett exempel. Drycken champagne är en skyddad geografisk
            beteckning. Den ska tillverkas i och komma från det franska området.
            En känd dryck som denna är enkel att förstå sig på, men att hitta
            andra produkter över hela världen som inte man hört talas om eller
            kommit i kontakt med är knepigare. Då är det svårare att göra
            rätt. Därför har vi tittat på remissyttrandet från näringslivet
            om att detta är ett problem. Särskilt berör detta de företag som
            är mindre och därmed har mindre kapacitet organisatoriskt för
            ändamålet.
          </note>
          <note>
            Näringslivet lyfter fram denna fråga. Det är viktigt att system
            är lätta att söka i och att skyddade beteckningar är lätta att
            få vetskap om. Därför blir det också viktigt att införande av
            sanktioner kopplas samman med bra lösningar.
          </note>
          <note>
            När det gäller de föreslagna bestämmelserna om hinder mot registrering
            av varumärken och företagsnamn i de fall sökande är i ond tro
            har regeringen har valt att ta bort bestämmelsen om relativt hinder.
            Patent- och registreringsverket, PRV, har i sitt remissyttrande
            tagit upp farhågor kring detta. PRV lyfter att det enligt deras
            uppfattning inte är möjligt att placera in ond tro bland de relativa
            eller absoluta hindren, utan man kan komma att hamna i ett läge
            där båda är aktuella. Myndigheten skriver också att detta med
            ond tro ofta ses i relation till andra rättigheter.
          </note>
          <note>
            Därför säger vi att det är viktigt att regeringen följer denna
            fråga när lagstiftningen ska tillämpas i vardagen. Regeringen
            har valt att inte ta med denna aspekt.
          </note>
          <note>
            Att stärka förutsättningar för att värna immateriella rättigheter
            är en prioriterad fråga för oss moderater i den politik för företagande
            och innovationer som vi driver. Ett starkt skydd för immateriella
            rättigheter är avgörande för Sveriges växande och välfärdsskapande
            företag.
          </note>
          <note>
            Vi ser att det är angeläget att inrätta en nationell strategi
            för immaterial ­ rättsfrågor. Immaterialrättsområdet, som i stora
            delar har ett juridiskt fo ­ kus, måste på ett mycket tydligare
            sätt bli en integrerad del av näringspoli ­ tiken. Vi anser att
            regeringen borde ha gjort mer.
          </note>
          <note>
            Vi vill se en kartläggning av de immaterialrättsliga aspekterna
            i det svenska näringslivet. Det är av stor vikt att vi får svenska
            företag att förstå att skydda sina immateriella tillgångar och
            att öka den andel som faktiskt gör det. Det ställer krav på att
            entreprenörer och företag kan få svar av personer som kan immaterialrätt.
            Det är viktigt att de kan få rätt kunskap för att göra rätt saker.
          </note>
          <note>
            Vidare bör informations- och utbildningsinsatserna kring immaterialrätt
            stärkas. Patent- och registreringsverket har en tydlig roll att
            aktivt informera svenska företag om immaterialrättens möjligheter.
            Även andra myndigheter, som Vinnova och Tillväxtverket, bör få
            tydliga uppdrag att sprida kunskap och information om immaterialrätten.
            Ett ökat kunskapsutbyte mellan myndigheter skulle dessutom vara
            ett steg i rätt riktning.
          </note>
          <note>
            En immaterialrättsstrategi bör även innefatta en plan för hur
            lagstiftaren löpande ska arbeta för en anpassning av lagstiftningen
            i relation till den rådande tekniska utvecklingen i samhället.
            Inom exempelvis digitalisering och artificiell intelligens går
            utvecklingen fort, och Sverige får inte halka efter och riskera
            att förlora växande företag på grund av brister i de immaterialrättsliga
            skydden.
          </note>
          <note>
            Fru talman! Vi står bakom alla våra reservationer, men för tids
            vinning yrkar jag bifall endast till reservation 1 i detta ärende.
          </note>
          <note>
            Anf. 81 JOSEF FRANSSON (SD):
          </note>
          <note>
            Fru talman! I dag debatterar vi näringsutskottets betänkande
            23, som förutom en proposition från regeringen angående skydd
            för geografiska beteckningar behandlar en rad motioner från den
            allmänna motionstiden. Det är där jag för dagen avser att lägga
            tonvikten, och då närmare bestämt på en reservation från Sverigedemokraterna
            där vi vill stärka skyddet för patent och för alla Sveriges fantastiska
            uppfinnare. Redan nu vill jag yrka bifall till reservation 10,
            och för tids vinning nöjer jag mig med det, även om vi självfallet
            står bakom samtliga våra reservationer.
          </note>
          <note>
            Fru talman! Det finns ett antal viktiga komponenter när det gäller
            hur Sverige kunde utvecklas från ett fattigt bondesamhälle till
            en rik och välmående industrination på bara några decennier under
            1900-talet. Naturligtvis låg en internationell industrialiseringsprocess
            i grunden, men att vi lyckades så bra här i Sverige beror, tror
            jag, väldigt mycket på att vi svenskar har fått kämpa i vårt tuffa,
            karga klimat och av nöden varit tvungna att jobba både hårt och
            smart.
          </note>
          <note>
            Jag behöver inte gå längre än till min morfars pappa för att
            levandegöra just detta. Trots enkla livsförhållanden kom han att
            bli en multientreprenör och en överlevnadskonstnär av rang som
            förutom försörjning till hans anställda gav diverse varor och
            tjänster till bygdens invånare. Ett av alla hans förehavanden
            var att såga ut isblock på vintern och gräva ned dem i jorden,
            inpackade i sågspån, för att sedan kunna sälja isen sommartid
            så att människor skulle kunna kyla ned matvaror.
          </note>
          <note>
            Som ni förstår var detta innan två andra svenskar, Baltzar von
            Platen och Carl Munters, utvecklade ett kylskåp för hemmabruk
            som sedan dess har revolutionerat världen till det bättre. Där
            och då stod ett svenskt företag, Electrolux, redo att ta sig an
            den fantastiska uppfinningen. Detta i sin tur genererade mängder
            av arbetstillfällen runt om i Sverige.
          </note>
          <note>
            Detta exempel är bara en av en lång rad fantastiska uppfinningar
            som har sitt ursprung i Sverige och som sedermera gett fantastiska
            industriframgångar till gagn för Sverige och det svenska folket.
            SKF, med det svenska kullagret, och Tetra Pak är två andra lysande
            exempel.
          </note>
          <note>
            Sedan har det hänt mycket här i världen, och i vår tid är det
            svårare att koppla specifika produkter till enskilda uppfinnare,
            då komplexiteten är så oändligt mycket större. I dag kan en enda
            konsumentprodukt innehålla komponenter med hundratals enskilda
            patent samtidigt som i princip varje större industriföretag lägger
            stora resurser på egen produktutveckling.
          </note>
          <note>
            Med dagens globala handel och aktörer i andra världsdelar som
            skamlöst stjäl och nyttjar patent utan att göra rätt för sig är
            det dock av stor vikt att vi gör vad vi kan för att skydda svenska
            uppfinningar och patent.
          </note>
          <note>
            Fru talman! Sverigedemokraterna har lagt fram en motion som vi
            kallar Uppfinningslandet Sverige , och den innehåller i sin tur
            ett antal förslag på åtgärder för att stärka skyddet mot immaterialrättsliga
            intrång till gagn för svenska uppfinnare och svenska företag.
          </note>
          <note>
            Ett av Sverigedemokraternas förlag är att vi ska ta initiativ
            till ett kunskapscentrum där man samlar och knyter samman kompetenser
            inom patentfrågor och immaterialrättsliga frågor. Den ska arbeta
            bland annat med uppsökande verksamhet vad gäller exempelvis utbildningar
            och sådant, men den ska också finnas som ett stöd för svenska
            företag som söker kunskap eller har hamnat i trångmål. Vi tror
            att ett sådant kunskapscentrum fungerar bäst om det har representanter
            från myndigheter, akademin och näringslivet.
          </note>
          <note>
            Vi menar också att den svenska staten kan och bör bli betydligt
            mer behjälplig vad gäller att skydda svenska patent och hjälpa
            till i patent ­ tvister. En myndighet bör få ett tydligt uppdrag
            att assistera svenska före ­ tag och uppfinnare som råkar ut för
            intrång i sina patent. Vi har sett tydliga exempel på sådant i
            USA, Kina och Japan genom åren.
          </note>
          <note>
            För att öka möjligheterna och viljan att fullfölja en kommersialisering
            av uppfinningar och innovationer bör en försäkringslösning med
            statlig garanti kunna erbjudas.
          </note>
          <note>
            Fru talman! I en internationell jämförelse har Sverige visat
            sig ha ganska få patenttvister som avgörs i domstol. Det beror
            nog inte primärt på att det är ett lågt antal intrång. Man kan
            anta att det kan bero på att den svagare parten tar en väldigt
            stor risk genom att den eventuellt får betala stora rättegångskostnader
            om den förlorar målet. Därför menar vi att man från regeringens
            sida bör utreda möjligheten att inrätta ett tak för hur mycket
            en part i en rättegångstvist kan bli skyldig för motpartens ombud.
            På detta vis jämnas spelplanen ut för parterna. Och vi tror att
            fler patentinnehavare då vågar ta strid för sin rätt. Just detta
            har visat sig framgångsrikt i bland annat Tyskland och Storbritannien.
            Vi menar därmed att det är något vi borde pröva också här i Sverige.
          </note>
          <note>
            Anf. 82 PETER HELANDER (C):
          </note>
          <note>
            Fru talman! Jag står bakom alla våra reservationer, men för tids
            vinning yrkar jag bifall endast till reservation 4 i betänkandet.
          </note>
          <note>
            Skyddet av immateriella tillgångar är för Centerpartiet en självklarhet
            och en förlängning av äganderätten. Det är något som är grundstenen
            för många företag. I ett land som Sverige är skyddet för immateriella
            till ­ gångar kanske särskilt centralt eftersom en stor del av
            vårt välstånd bygger på de framgångsrika innovatörer, privatpersoner
            och företag som lyckats skapa internationella framgångsprodukter:
            dynamiten, respiratorn och pacemakern. Det är några produkter,
            men man kan nämna många fler. I dagens digitala ekonomi är det
            allt från den musik som skapas av Vero ­ nica Maggio till designen
            av en stol från Svenskt Tenn eller källkoden hos ABB:s robotar
            som kan vara viktigt att säkra och intressant för många att kopiera.
          </note>
          <note>
            Den tekniska utvecklingen är snabb, och vi lever i ett alltmer
            digitaliserat samhälle. Därför är det viktigt att lagar och regler
            är anpassade efter dagens verklighet. Upphovsrättslagstiftningen
            är i flera avseenden föråldrad, och den reglerar i mångt och mycket
            förhållanden som gällde för flera decennier sedan. Ett tydligt
            exempel på detta är de tveksamheter som gäller om huruvida man
            får dela bilder på offentlig konst digitalt utan att betala ersättning
            till konstnären samtidigt som det är tillåtet att dela dessa bilder
            analogt.
          </note>
          <note>
            Men detta är inte det enda exemplet på att upphovsrätten inte
            är anpassad till den digitala verkligheten. Upphovsrättsfrågan
            nummer ett de senaste åren har varit implementeringen av EU:s
            copyrightdirektiv. Centerpartiets huvudlinje har varit att friheten
            att yttra sig behöver försvaras och stärkas samt att mellanhänders
            grundläggande ansvar och skyldighet att framföra information oförvanskad
            och att den inte får blockeras måste tydliggöras. Samtidigt behöver
            systematiska och storskaliga upphovsrättsbrott kunna stävjas i
            en större omfattning än i dag.
          </note>
          <note>
            Fru talman! Upphovsrätten är en byggsten i det vi övergripande
            kallar immateriellt skydd. Det är en byggsten som är helt avgörande
            för att inte bara uppmuntra utan även stimulera kreativt skapande.
            Vi vill därför understryka att upphovsrätten måste värnas och
            respekteras även på internet. Därför är det viktigt att det finns
            en modern lagstiftning som på ett ändamålsenligt sätt kan hantera
            upphovsrättsfrågor på den digitala marknaden. Att åstadkomma detta
            är ingen lätt process. Inte minst riksdagens tillkännagivande
            relaterat till EU:s upphovsrättsdirektiv vittnar om detta. För
            Centerpartiet har det varit centralt att man i genomförandearbetet
            tar sin utgångspunkt i att bevara yttrandefriheten på internet
            och att detta sedan även får genomslag i lagstiftningen.
          </note>
          <note>
            Fru talman! Systemet av immateriella rättigheter, från patent
            till upphovsrätt och varumärkesskydd, måste ses som en helhet
            och fungera som en helhet.
          </note>
          <note>
            Två centrala processer i nuläget på detta område är de så kallade
            Digital Markets Act och Digital Services Act. Beroende på hur
            dessa förslag utkristalliserar sig kan frågor inte bara om immateriella
            rättigheter generellt ställas på sin spets. Det handlar även om
            yttrandefriheten.
          </note>
          <note>
            När det gäller Digital Services Act vill vi från Centerpartiets
            sida bland annat se en tydligare ståndpunkt till fördel för yttrandefriheten
            vid dessa avvägningar. Principen måste vara att användare är helt
            fria att kommunicera vilken information som helst och att en värdtjänst
            begår ett brott om den hindrar kommunikation mellan användare
            om denna information inte tydligt definierats som ett undantag
            från denna princip i lag eller användarvillkor.
          </note>
          <note>
            Fru talman! Centerpartiet står bakom utskottsmajoritetens ställningstagande
            när det handlar om utökad information riktad mot företagen om
            olika typer av skyddade beteckningar. Det är en fråga som behöver
            hanteras separat från det aktuella betänkandet. Men för Centerpartiet
            är det självklart att regeringen måste säkerställa att det ska
            vara lätt att göra rätt för företagen.
          </note>
          <note>
            Anf. 83 CAMILLA BRODIN (KD):
          </note>
          <note>
            Fru talman! Jag vill börja med att yrka bifall till reservation
            1 i detta betänkande.
          </note>
          <note>
            Kristdemokraterna instämmer i huvudsak i propositionens innehåll.
            Huvudbudskapet innebär att det ska bli ett starkare skydd för
            geografiska beteckningar och företagsnamn genom att man inför
            förändringar i lagstiftningen. Detta är bra för rättstryggheten.
          </note>
          <note>
            Men vi skulle vilja vässa några delar i regeringens proposition.
            Det handlar om vår grundläggande hållning att det ska vara lätt
            att göra rätt. Vi politiker ska faktiskt lyssna på vad näringslivet
            säger och göra vad vi kan för att hyvla bort så många trösklar
            som möjligt.
          </note>
          <note>
            Vi kan ta del av de svar som framför allt har kommit under remissrundan.
            Där har det efterfrågats bättre möjligheter för enskilda företag
            att informera sig om gällande regelverk för att just minimera
            risken att göra fel. Detta tycker vi kristdemokrater är ett mycket
            bra önskemål, och därför vill vi att det förtydligas hur ett enskilt
            företag kan informera sig på ett snabbt och effektivt sätt om
            vilka beteckningar det är som ska skyddas. Ingen ska behöva göra
            fel för att man, trots gott uppsåt, inte lyckats tillgodogöra
            sig nödvändig information.
          </note>
          <note>
            Det räcker med andra ord inte att regelverket i sig är tydligt
            och lättförstått. Tillämpningen måste vara lika lätt. Att enbart
            hänvisa till att det är den enskildes skyldighet att veta vad
            som gäller är inte näringslivs ­ vänligt. Det går också stick
            i stäv med vad vi anser bör göras när vi pratar om regelförenklingar.
          </note>
          <note>
            Därför bör lagstiftaren underlätta efterlevnaden i alla led.
            Det bör därför uppdras åt regeringen att verka för en praktisk
            lösning för hur företag ska kunna tillgodogöra sig nödvändiga
            underlag genom exempelvis någon form av gemensam databas.
          </note>
          <note>
            Fru talman! I detta betänkande finns även frågor som rör patent,
            och det pågår ett arbete om den strategiska hanteringen av immateriella
            tillgångar. I utskottets ställningstagande påminns det om domstolsreformen,
            som genomfördes för några år sedan. Och det finns antydningar
            om att handläggningstiderna i domstolarna är på väg att kortas.
            Det är en utveck ­ ling som jag och mitt parti ser positivt på.
          </note>
          <note>
            Men jag skulle ändå vilja framhålla att Sverige behöver fler
            personer och företag som ser värdet av att våga pröva att omvandla
            en idé till en innovation. Dagens villkor när det gäller det immateriella
            värdeskapandet missgynnar mindre aktörer, som till exempel startup-företag,
            universitetsforskare och enskilda uppfinnare. Här skiljer Sverige
            ut sig på ett negativt sätt jämfört med många andra EU-länder.
          </note>
          <note>
            När det gäller tvister kring patent är det en låg andel som går
            till rättegång eller skiljemannaförfarande i Sverige. Dagens system
            gör att det kan vara mycket kostsamt att driva en process. Kostnaden
            har man ingen aning om på förhand, och det finns tyvärr skäl att
            tro att det är många mindre aktörer som har avstått från att hävda
            sina rättigheter på grund av just den osäkerheten.
          </note>
          <note>
            Jag förordade tidigare i våras, när forskningspropositionen behandlades,
            att rik s dagen skulle uppmana regeringen att utreda hur obalansen
            mellan parterna vid rättegångar kan minimeras. En utgångspunkt
            för en sådan översyn skulle vara att undersöka hur obalansen påverkar
            nyttiggörandet av forskningen och innovationsviljan. Någon sådan
            uttalad inriktning kan jag dock inte se i de förslag som framförs
            inom ramen för detta ärende. För att poängtera det har jag därför
            ett särskilt yttrande i just den frågan.
          </note>
          <note>
            Anf. 84 JOAR FORSSELL (L):
          </note>
          <note>
            Fru talman! Det vi debatterar här i dag är en oerhört viktig
            grundbult för hela den fria ekonomin och hela vårt välstånd. Just
            det här betänkandet har en rubrik som kanske inte riktigt fångar
            in hela den vidden av patent- och immaterialrätt. Det rör fler
            frågor än vad man anar av rubriken.
          </note>
          <note>
            Fru talman! Från Liberalernas sida står vi bakom mycket av det
            som har kommit i propositionen från regeringen. Vi tycker i grunden
            att det är bra. Vi behöver tydliga, starka regler som både värnar
            de människor som är innovatörer, som har nya idéer, och ser till
            att skydda våra immateriella rättigheter. Det är bara när människor
            faktiskt har sina rättigheter skyddade som vi kan se ett ökat
            välstånd också i morgon.
          </note>
          <note>
            Fru talman! Det räcker dock inte att ha en lagstiftning som är
            formulerad på ett bra och tydligt sätt. Det krävs också att de
            som blir utsatta för olika former av brott och hamnar i trångmål
            därför att någon annan har klivit över den gräns som immateriella
            rättigheter innebär har möjlighet att försvara sig mot detta,
            har möjlighet att använda lagen och har möjlighet att få rätt
            inte bara i lagtextens mening utan också i lagens mening.
          </note>
          <note>
            Av det skälet har vi två reservationer. Vi står såklart bakom
            båda, men jag kommer för att spara tid vid voteringen att yrka
            bifall endast till reser ­ vation 6 om kostnader i mål om patent.
            Det handlar just om detta: Även om lagen är formulerad på ett
            kraftfullt och tydligt sätt och även om man får information om
            sina rättigheter, vilket såklart också är väldigt viktigt, är
            det i dag så att kostnaderna för att gå in i ett mål där man försvarar
            sina rättigheter ofta är väldigt höga. Det handlar både om långa
            handläggningstider, som ju innebär stora kostnader särskilt i
            den här typen av frågor, och om kostnader kopplade till en eventuell
            rättegång.
          </note>
          <note>
            Fru talman! Om vi vill att människor ska fortsätta att våga vara
            innovativa och fortsätta att driva ekonomin, Sverige och världen
            framför sig behöver vi jobba med att få ned de kostnaderna och
            slipa ned trösklarna så att någon som har blivit utsatt för någon
            form av intrång helt enkelt ska kunna värja sig mot det med hjälp
            av lagen. Lagen behöver inte bara vara skarp i sin formulering;
            även tillämpningen måste bli mer tillgänglig för fler. Därför
            har vi tillsammans med Moderaterna den här reservationen, som
            handlar om att se över och se till att kostnaderna och därmed
            trösklarna blir lägre för att faktiskt tillämpa detta, som vi
            nu tar ställning för, på ett ordentligt sätt.
          </note>
          <note>
            Fru talman! Med detta yrkar jag alltså bifall till reservation
            6.
          </note>
          <note>
            Anf. 85 ÅSA ERIKSSON (S):
          </note>
          <note>
            Fru talman! Jag yrkar bifall till utskottets förslag i betänkandet
            och avslag på samtliga motioner som behandlar den viktiga immaterialrätten.
          </note>
          <note>
            Förra året rankades Sverige återigen som det andra mest innovativa
            landet i världen efter Schweiz. Det är jag otroligt stolt över.
            Men vi har mer att göra när det gäller till exempel betalning
            vid användande av digitalt material, vi har mer att göra när det
            gäller upphovsrätt och patentmöjligheter för små och medelstora
            företag och vi har mer att göra när det gäller jämställdhetsaspekten
            – mer om det senare.
          </note>
          <note>
            Att vi nu ändrar en del regler för de geografiska beteckningarna
            och registrering av varumärken i ond tro är ett led i att ständigt
            uppdatera, modernisera och skruva i regelverket för att underlätta
            och effektivisera för företagen. Till de partier som i sina anföranden
            har tagit upp frågan om information om vad som gäller vill jag
            bara meddela att det finns alldeles utmärkt information hos Livsmedelsverket
            och dessutom i en databas som EU-kommissionen ansvarar för. Det
            finns alltså mycket information.
          </note>
          <note>
            Däremot håller jag med om att vi generellt sett behöver hjälpa
            fler företag av alla möjliga storlekar och i alla möjliga branscher
            att bli bättre på att värna sina immateriella tillgångar och att
            själva ha en plan för när man ska skydda, om man ska skydda, hur
            man ska skydda och när man ska tillgängliggöra. Det håller jag
            med om, och vi jobbar på det.
          </note>
          <note>
            Socialdemokraternas målsättning är att Sverige även fortsättningsvis
            ska rankas som ett av de mest innovativa och kreativa länderna
            i världen och att vi ska dra största möjliga nytta av den tekniska
            revolution som vi är mitt inne i.
          </note>
          <note>
            Min vision för immaterialrättspolitiken är att alla upphovspersoner
            och innovatörer, oavsett storlek och oavsett kön, ska ha tillräcklig
            kunskap för att kunna avgöra om, när och hur en innovation eller
            ett verk bör skyddas och kunskap nog att hantera sin upphovsrätt
            på ett klokt och medvetet sätt. Jag vill att alla ska kunna ingå
            kreativa, nyskapande samarbeten med öppna ögon och ha en långsiktig
            plan för hur det som skapas ska skyddas, tillgängliggöras och
            användas. Jag vill också att vi ska förbättra balansen mellan
            de immaterialrättsinnehavare och de stora drakar som ibland utnyttjar
            mindre innovatörers och upphovspersoners framgångar utan att betala
            rättmätigt för det. Där finns mer att göra.
          </note>
          <note>
            För att stärka svenska företags konkurrenskraft har regeringen
            visat att man ser en fungerande immaterialrätt och en strategisk
            hantering av im ­ materiella tillgångar som viktiga grundförutsättningar.
            Vi kan inte lyckas annars. Det här är en oerhört viktig del av
            näringspolitiken som jag anser inte alltid får sin rättmätiga
            del av utrymmet i debatten. Därför är jag jätte ­ glad, fru talman,
            att vi har den här debatten i dag.
          </note>
          <note>
            För att utveckla ytterligare om socialdemokratisk immaterialrättspolitik
            anser vi att det är oerhört viktigt att värna de svagares ställning,
            möjliggöra kollektiv förvaltning som vi har i dag och andra former
            av att små blir starka tillsammans – precis som en del i den svenska
            modellen. Vi vill också möjliggöra för olika typer av upphovspersoner
            med olika behov att kunna leva på sina verk och innovationer.
            Det ser inte likadant ut för alla, så det måste finnas olika möjligheter
            att hantera sin upphovsrätt.
          </note>
          <note>
            Vi socialdemokrater hävdar med emfas det som står i lagboken
            om att alla IP-intrång är brott. Det borde vara självklart men
            är det dessvärre inte för alla. Man kan inte utnyttja det som
            tillhör någon annan, inte ens digitalt, utan att betala för det
            på något sätt. Det är oerhört viktigt att slå fast.
          </note>
          <note>
            Fru talman! Dessutom måste regelverket hela tiden vara modernt
            och enkelt, som någon sa före mig i debatten. Det ska också vara
            teknikneutralt så att regelverket hänger med när tekniken hela
            tiden utvecklas. Det ska vara lätt att göra rätt. Det ska vara
            enkelt att skydda sina tillgångar, men det ska också vara enkelt
            att dela, tillgängliggöra och samarbeta med andra. Det krävs för
            att hitta den dynamik och det nytänkande som behövs för att vi
            ska få ytterligare fler innovationer och utveckling.
          </note>
          <note>
            Framför allt, och som jag inledde med, måste vi höja kunskapen
            så att både stora och små innovatörer kan ha en strategi för sina
            immateriella tillgångar, göra medvetna val om och när någonting
            ska skyddas och hur man klokast förvaltar de rättigheter man har.
          </note>
          <note>
            Fru talman! Det finns mer att göra, och vi behöver bli bättre
            på att använda den information som finns tillgänglig, till exempel
            i patentdatabaser, så att vi slipper gå omvägar i framtiden. Vi
            behöver bli mer effektiva i hur vi använder redan skyddade tillgångar.
          </note>
          <note>
            Fler kvinnor behöver få stöd att utveckla sina innovationer och
            förverkliga sina drömmar. Vidare behöver vi hitta sätt, gärna
            på EU-nivå, för att skydda små och medelstora innovatörer så att
            de kan få sina rättigheter tillgodosedda. Flera talare före mig
            har varit inne på området i dag. En nationell försäkringslösning
            har utretts, men det blir alldeles för dyrt. Däremot har regeringen
            drivit frågan att vi bör titta på en sådan lösning på EU-nivå.
            Med ett större underlag kan det bli ekonomiskt bärkraftigt. Däremot,
            fru talman, att staten skulle gå in och direkt stödja en part
            i en tvist anser jag vara helt orimligt, och det är inte rättssäkert.
          </note>
          <note>
            Fru talman! Vid samma tidpunkt förra året hade vi motsvarande
            debatt där vi hanterade motioner om immaterialrätt från AMT. Då
            handlade hela diskussionen om DSM-direktivet, som jag hade hoppats
            att vi skulle kunna implementera om en vecka så som var bestämt.
            Men på grund av förseningar av de riktlinjer som vi väntar på
            från EU-kommissionen har det fortfarande ännu inte kommit en departementspromemoria.
          </note>
          <note>
            DSM-direktivet låter inte så himla tjusigt, men det ska tydliggöra
            hur upphovspersoner har rätt att få betalt när deras material
            används digitalt. Det är oerhört viktigt eftersom vi streamar
            alltmer. Många i de kreativa branscherna väntar och längtar efter
            direktivet, och tyvärr var vi socialdemokrater de enda som röstade
            för direktivet i EU-nämnden. Men jag ser fram emot att vi ska
            hitta sätt att implementera direktivet i svensk lagstiftning.
          </note>
          <note>
            Fru talman! Med ökad kunskap hos fler kreatörer och innovatörer,
            med en utvecklad samverkan mellan olika samhällssektorer samt
            stabila trygg ­ hetssystem som gör att fler människor vågar gå
            vidare och prova sin idé och förverkliga sina drömmar kan vi både
            fortsätta att vara en världsledan ­ de nation inom innovation
            och fortsätta att vara en världsledande kultur ­ exportnation.
          </note>
          <note>
            Anf. 86 ANN-CHARLOTTE HAMMAR JOHNSSON (M) replik:
          </note>
          <note>
            Fru talman! Jag tackar Åsa Eriksson för ett klarläggande om regeringens
            uppfattning och att det finns möjligheter framåt.
          </note>
          <note>
            Jag begärde ordet därför att jag vill fråga om geografiska beteckningar
            och sökmotorerna som finns att tillgå inom EU som är avgörande
            för att företag ska kunna delta i olika handelsavtal.
          </note>
          <note>
            Åsa Eriksson sa att dessa databaser redan finns via Livsmedelsverket,
            och hon sa att de är utmärkta. Samtidigt sa hon att det ska vara
            lätt att göra rätt. Om näringslivet säger att det inte är enkelt
            utan svårt, speciellt för ett litet företag, att få tillgång till
            de olika databaserna behövs något annat. En ledamot sa tidigare
            att det gäller att se från dörr till dörr, var företagaren befinner
            sig och vad denna har att göra på sin resa framåt. I det perspektivet
            vill jag gärna höra vad Åsa Eriksson anser. Det är lätt att konstatera
            att det är bra som det är. Där står inte jag, utan jag upplever
            att det är viktigt att sänka trösklarna så att vi kan ta till
            oss kunskapen så att vi kan hitta lösningar som hjälper svenska
            företag ute i världen.
          </note>
          <note>
            Anf. 87 ÅSA ERIKSSON (S) replik:
          </note>
          <note>
            Fru talman! Jag tackar Ann-Charlotte Hammar Johnsson för att
            jag får chansen att utveckla dessa frågor lite mer.
          </note>
          <note>
            Jag vill inte påstå att det är bra som det är, och jag hoppas
            att det framgick av mitt anförande att vi behöver öka kunskapen
            hos många olika aktörer.
          </note>
          <note>
            Till exempel har regeringen lagt ut uppdrag till PRV, Vinnova
            och Tillväxtverket för att öka kunskapen på olika sätt. Det har
            också gjorts insatser för att öka kunskaperna hos Almi så att
            företag kan vägledas att hitta mer kunskap och förbättra sin förmåga.
            Här har ledamoten helt rätt. Det är alldeles för få företag som
            i dag har en genomtänkt strategi och vet hur man ska agera på
            ett klokt sätt. Där behöver vi öka kunskapen.
          </note>
          <note>
            Men precis som regeringen skriver i propositionen är inte det
            här ärendet rätt plats, utan andra informationsinsatser görs.
            Till exempel har mer pengar tillförts till PRV för att fortsätta
            att göra kunskapshöjande insatser. Jag är inte säker på att det
            räcker, utan vi kommer säkert att behöva fortsätta.
          </note>
          <note>
            Jag tror att vi behöver hjälpas åt och jobba tillsammans på olika
            sätt. Det ska vara – jag återger ledamoten Camilla Brodin – lätt
            att göra rätt. Och vi kommer att hela tiden behöva jobba med detta.
            Jag menar att infor ­ mationen finns, men nu måste vi visa att
            den finns och hur den kan användas på bästa sätt.
          </note>
          <note>
            Anf. 88 ANN-CHARLOTTE HAMMAR JOHNSSON (M) replik:
          </note>
          <note>
            Fru talman! Patent- och registreringsverket är en fantastisk
            myndighet, och det finns sökvägar där. Men det finns företag som
            inte känner till detta. Det är bra och riktigt att informationen
            finns och att det ska vara lätt att ta del av den. Man ska inte
            sitta i sin vardag och avstå från att delta i handels ­ avtal
            eller råka illa ut och fastna i nätet på grund av det goda som
            vi vill åstadkomma med skyddet. Jag ser fram emot att få höra
            mer om detta.
          </note>
          <note>
            Jag har ytterligare en fråga, och den handlar om att mycket i
            underlaget innebär att det pågår en hel del arbete på EU-nivå
            i olika sammanhang. Man väntas presentera olika förslag. Samtidigt
            har det kommit information från näringslivet där man säger att
            regeringen är för passiv, att deltagandet i Bryssel i dessa sammanhang
            är för passivt. Man inväntar vad som ska hända i stället för att
            vår fantastiska kunskapsnation tar ett steg till och blir aktiv
            genom att ta med vår kunskap till Bryssel för att sätta agendan.
            Det får ledamoten gärna utveckla.
          </note>
          <note>
            Anf. 89 ÅSA ERIKSSON (S) replik:
          </note>
          <note>
            Fru talman! Fler företag i Sverige behöver få hjälp för att få
            bättre kunskap. Då vill jag lyfta fram det uppdrag som Vinnova
            hade från regeringen, bland annat tillgängliggjordes IP-checkar
            som många små och medelstora företag använde. Jag kommer inte
            ihåg den exakta siffran, men det var en bra bit över 90 procent
            som menade att de kunde jobba mer affärsstrategiskt. Det berodde
            på att de fick mer kunskap. Det är ett alldeles utmärkt exempel
            på hur vi kan arbeta för att höja kunskapen hos små och medelstora
            företag och innovatörer. Det behöver vi fortsätta med.
          </note>
          <note>
            När det gäller arbetet på EU-nivå stämmer det att mycket är på
            gång, till exempel IP Action Plan. Vi ser fram emot One Stop Shop,
            som ska vara ett informationscenter dit alla företag kan vända
            sig för att få bättre kunskap och vägledning om immaterialrätt.
            Det är viktigt.
          </note>
          <note>
            Det pratas också om att införa handläggningsfrister så att det
            till exempel blir max ett års handläggningstid i olika instanser.
            Det finns annat också.
          </note>
          <note>
            Jag håller inte med om bilden att Sverige och den svenska regeringen
            skulle vara passiv i dessa samtal. Tvärtom är min bild att vi
            driver på och försöker bidra med all den kunskap vi har och föra
            in de inspel som vi får från näringslivet. Jag ser fram emot en
            fortsatt progressiv utveckling för innovation och utveckling i
            Sverige och i resten av Europa.
          </note>
          <note>
            Anf. 90 LORENA DELGADO VARAS (V):
          </note>
          <note>
            Fru talman! Vi debatterar förslag till lagändringar för att stärka
            skyddet för geografiska beteckningar och ge tydligare regler vid
            registrering av varumärken och företagsnamn i ond tro.
          </note>
          <note>
            Vi från Vänsterpartiet kommer att ställa oss bakom utskottets
            förslag, men jag vill förtydliga vårt ställningstagande genom
            ett särskilt yttrande.
          </note>
          <note>
            I ärendet lyfter man fram att handläggningstiderna i domstolarna
            är på väg att kortas, och det tycker vi är väldigt positivt. Men
            jag menar att patent hos småföretag, startup-företag och uppfinnare
            behöver säkras på ett bättre sätt om Sveriges innovationskraft
            ska stärkas.
          </note>
          <note>
            Patenträttegångar är väldigt dyra, vilket gör att få vågar ta
            risken att inleda en rättslig process. Ju mindre företag, desto
            svårare att ta risken att inleda en sådan process. Det finns återkommande
            exempel på att småföretag, innovatörer och uppfinnare går i konkurs
            på grund av rättegångskostnader eller utdragna domstolsprocesser.
          </note>
          <note>
            Under våren 2021 framhöll jag vid riksdagens behandling av regeringens
            proposition Forskning, frihet, framtid – kunskap och innovation
            för Sverige att vi behöver stärka innovationskraften genom att
            se över rättsprocesserna. Det tangerar det här ärendet. Vi behöver
            se över detta för att stärka innovationskraften.
          </note>
          <note>
            Europeiska kommissionen och World Intellectual Property Organiza
            ­ tion bland många andra har studerat dessa frågor. Sammanfattningsvis
            har de kommit fram till att reglerna för rättegångar är en grundpelare
            i ett pa ­ tentsystem, att kostnadsfördelning har en fundamental
            betydelse och att tiden till det rättsliga utslaget har stor betydelse
            men också att data för jämförelse mellan olika system saknas.
          </note>
          <note>
            I Sverige tar rättegångarna lång tid jämfört med liknande rättegångar
            i andra delar av världen, och kostnaderna skrämmer. Mekanismerna
            måste helt enkelt demokratiseras.
          </note>
          <note>
            Jag förespråkade då och förespråkar nu att riksdagen ska uppmana
            regeringen att utreda hur obalansen mellan parterna vid rättegångar
            kan minimeras. En utgångspunkt för en sådan översyn bör vara att
            undersöka hur obalansen påverkar nyttiggörandet av forskning och
            innovationsviljan, för det här påverkar såklart vår innovationskraft.
          </note>
          <note>
            Tyvärr lyfter man inte fram behovet av detta i ärendet. Även
            om jag har lagt förslag om detta under en annan proposition väljer
            jag att lägga fram ett särskilt yttrande för att belysa detta.
          </note>
          <note>
            Bara att se över domstolsprocesserna räcker såklart inte för
            att stärka innovationskraften. Det krävs även satsningar på att
            stärka till exempel kvinnors innovation och företags sociala rättigheter.
            Det skulle vara ett stort stöd för småföretag som jobbar med innovation
            så att de kan känna sig tryggare i sitt arbete. Allt det här stärker
            vårt lands innovationskraft.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 14 Nationell strategi för hållbar regional utveckling i hela
            landet 2021–2030
          </note>
          <note>
            Näringsutskottets betänkande 2020/21:NU24
          </note>
          <note>
            Nationell strategi för hållbar regional utveckling i hela landet
            2021–2030 (skr. 2020/21:133)
          </note>
          <note>
            föredrogs.
          </note>
          <note>
            Anf. 91 ANN-CHARLOTTE HAMMAR JOHNSSON (M):
          </note>
          <note>
            Fru talman! Nu pratar vi hållbar regional utveckling fram till
            2030.
          </note>
          <note>
            Regeringen konstaterar att målet för den regionala utvecklingspolitiken
            är utvecklingskraft med stärkt lokal och regional konkurrenskraft
            för en hållbar utveckling i alla delar av landet.
          </note>
          <note>
            Så långt är vi med. Vi har inget att invända mot det övergripande
            syftet med regeringens strategi för hållbar regional utveckling.
            Det är viktigt att ta ett helhetsgrepp på inriktningen av den
            regionala utvecklingspolitiken och samordna den med övriga berörda
            politikområden såsom landsbygdspolitik, politik för hållbar stadsutveckling
            och miljöpolitik.
          </note>
          <note>
            Hur vi ser på olika lösningar skiljer sig åt, och vi saknar delar
            i regeringens nationella strategi. Jag återkommer till dem.
          </note>
          <note>
            Fru talman! 21 regioner innebär en mångfald av förutsättningar
            och behov utifrån ett tillväxtperspektiv. Sett till landet i sin
            helhet handlar det om att få bort problematik som står i vägen
            för att vårt samhälle ska bli hållbart och kunna nå sin fulla
            tillväxtpotential.
          </note>
          <note>
            I detta sammanhang spelar infrastruktur en stor roll. I Skåne
            behöver orter knytas samman med varandra för att människor ska
            kunna arbets ­ pendla, och det mönstret upprepar sig över landet.
          </note>
          <note>
            Därför är lösningen som vi ser det inte att bygga höghastighetståg
            till stora kostnader med låg nytta för de medlen. I Skåne behöver
            tågen stanna i stadskärnorna, inte lämna Malmö för att gå upp
            till Stockholm.
          </note>
          <note>
            Därför vill vi se att medlen som regeringen lägger på höghastighetståg
            i stället går till att använda befintlig järnväg, till att renovera
            och utveckla det vi har.
          </note>
          <note>
            I vår södra region, en av de 21, talar vi om ett rundare Skåne
            och tänker arbetsmarknad och utbildning utifrån kollektiva förbindelser
            mellan orter.
          </note>
          <note>
            Väl utbyggda och fungerande transportsystem är grunden för tillväxt
            och sysselsättning och i förlängningen finansiering av den gemensamma
            välfärden och trygghetssystemen.
          </note>
          <note>
            Tyvärr ser vi att det finns en konstgjord konflikt mellan olika
            trafikslag. Vi anser att cykel, bil, lastbil, buss, tunnelbana,
            tåg och flyg behövs allihop. En lång debatt om detta ägde rum
            tidigare i dag i fråga om Brom ­ ma flygplats.
          </note>
          <note>
            Det är därför viktigt att beakta samspelet mellan samtliga transportslag
            och göra det bästa möjliga för tillväxt i hela landet.
          </note>
          <note>
            För den regionala utvecklingen krävs inte bara förbättrade underhållsplaner
            och kloka ekonomiska avvägningar; det krävs även tydliga satsningar
            både på det enskilda vägnätet och på underhåll. Vi vill därför
            se förstärkta investeringar i både underhåll och utbyggnad av
            laddsystem i hela landet.
          </note>
          <note>
            Regelverken för strategisk och ekonomisk planering av vägar är
            komplexa och svåröverskådliga. Det behövs som vi ser det en genomgripande
            översyn.
          </note>
          <note>
            Fru talman! Det behöver skapas möjligheter för att flyget ska
            finnas med som ett självklart transportmedel vid sidan av alla
            andra trafikslag.
          </note>
          <note>
            De stora statliga flygplatserna förutsätter inflödet från regional
            passagerartrafik för transport ut ur landet. De långa avstånden
            i Sverige ställer stora krav på att de transportsätt som möjliggör
            ett snabbt resande är tillgängliga. Möjligheten att resa snabbt
            i landet kan vara en avgörande faktor både för att människor ska
            vilja att bo och leva i vissa delar av landet och för att företagen
            ska ha tillgång till högspecialiserad kompetens.
          </note>
          <note>
            I fredags stod det för första gången sedan pandemin tre flyg
            på plattan på Ängelholm Helsingborg flygplats . Det var glädjande
            ur olika aspekter.
          </note>
          <note>
            Ett landslag skulle träna i Båstad. Det betyder att vår kultur-
            och idrottsnäring är igång igen.
          </note>
          <note>
            Det är ett tecken på att vi sakta återgår till det normala, det
            vill säga det vi kände före pandemin.
          </note>
          <note>
            Det visar också att hållbarhet är i fokus. Ängelholm Helsingborg
            flygplats jobbar med hållbarhet och använder bränslen för att
            ta sig framåt på den väg man ska gå för att bli fossilfri 2030.
            Det är roligt att se.
          </note>
          <note>
            De regionala flygplatserna är viktiga noder i ett land med stora
            avstånd som vårt. De är viktiga för utbildning och jobb och för
            besöksnäringen. Detta är särskilt viktigt i det område jag kommer
            från. Vi tror på omställning och teknisk utveckling, inte avställning.
            Dessutom är de regionala flygplatserna nödvändiga ur ett säkerhets-
            och beredskapsperspektiv.
          </note>
          <note>
            Jag gör ett kort stopp vid färjetrafik med ett exempel från Skåne,
            där det i dag går eldrivna färjor mellan Helsingborg och Helsingör.
            Det går åt en hel del el, måste sägas – lika mycket som till det
            lilla samhället Rydebäck söder om Helsingborg.
          </note>
          <note>
            Varför säger jag detta? Jo, därför att det pågår en stor omställning.
            Skåne och Sverige vill mycket, men den ökande användningen av
            el ställer krav på att elnäten fungerar och att det finns kapacitet
            dygnet runt året om i ett tryggt system. Där är vi inte med regeringens
            politik.
          </note>
          <note>
            Det fanns – och finns – en anledning till att uttrycket ”Det
            går inte att koka kaffe och ladda fartyg samtidigt” uppkom 2019.
            Detta är en symbol för effektbrist, då det går åt mycket el såväl
            för att ladda färjor som för att samhället i stort ska utvecklas.
            Det handlar om bostadsområden, om MAX IV-laboratoriet och om ESS-anläggningen.
            Det handlar om forskning och utveckling och om att leva, bo och
            kunna verka i landet. Det handlar också om att vår stora industri
            kan göra det man kan för att vi ska få den tillväxt vi behöver.
          </note>
          <note>
            Vårt land behöver en stor baskraft som är fossilfri och planerbar.
            Överföringskapaciteten behöver dessutom både förnyas och byggas
            ut.
          </note>
          <note>
            Elkriser, framför allt i Skåne och i Stockholm, har påvisat uppenbara
            brister. Samtidigt ökar elektrifieringen av samhället. Stora industrisatsningar
            – inte minst satsningarna i norr, som är väldigt stora – kommer
            att ge väldigt bra effekt för Sverige, men detta kräver att man
            kan förse dem med den el som behövs och att landet som helhet
            kan leva till konkurrenskraftiga priser.
          </note>
          <note>
            För oss är det tydligt, även ute i vardagen, att förmågan till
            produktion av el i landets alla delar behöver byggas ut. Kärnkraften
            har också en given plats i energimixen för oss. Kärnkraftens pålitlighet
            i elsystemet, dygnet runt och oavsett väder, gör den till en grundbult
            tillsammans med andra energislag. Den som inte anser detta behöver
            på något vis besvara frågan hur man ska nå samma säkerhet med
            andra lösningar än kärnkraft. Det är just det specifika innehållet
            vi värnar om.
          </note>
          <note>
            Fru talman! Skogsindustrin är en viktig näring. Den skapar jobb
            och välstånd i områden som annars inte har ett stort utbud av
            arbetstillfällen.
          </note>
          <note>
            Vi kan konstatera att äganderätten är grundläggande för all skogsproduktion.
            En stark äganderätt som omfattar både rätten att bruka den mark
            man äger och principen om frihet under ansvar krävs för att de
            svenska skogsbrukarna ska ha goda möjligheter att bedriva och
            utveckla sin verksamhet. Vi menar därför att det är viktigt att
            värna äganderätten för att de svenska skogsbrukarna även fortsättningsvis
            ska kunna stå starka i den internationella konkurrensen.
          </note>
          <note>
            Ett annat perspektiv på regeringens politik och strategi handlar
            om vår trygghet. På många håll i landet upplevs polisen som frånvarande,
            och det är långt ifrån självklart att polisen kan rycka ut om
            någon drabbas av ett brott. Därtill vet vi att alldeles för få
            brott klaras upp. Utredningar tar lång tid, och polisen tvingas
            på grund av den ansträngda situationen att prioritera mellan utredningar
            av grova brott.
          </note>
          <note>
            Det är vår mening att polisen ska finnas tillgänglig i hela samhället
            – på landsbygden och i storstaden – under hela året. Vi anser
            därför att det behövs trygghetsskapande insatser i landet så att
            fler hushåll och företag vågar stanna kvar eller flytta till och
            etablera sig i glesbygd och landsbygd utan rädsla för att polisen
            inte ska vara närvarande. För att värna trygghetssystemet i landets
            alla delar är det därför angeläget att polisen får de resurser
            som krävs och att antalet poliser ökar.
          </note>
          <note>
            Fru talman! I mitt eget län saknas det arbetskraft med rätt kompetens
            för företagen att söka och få. Detta gäller också på olika andra
            håll i landet. Det handlar om bristyrken. I Skåne är det dock
            påtagligt att vi inte har den utväxling vi borde ha när det gäller
            tillväxt. Vi borde ha en större tillväxt än vad vi har. De förhållanden
            som råder där borde ge mer, men så är det tyvärr inte. Därför
            behövs det ordentliga insatser.
          </note>
          <note>
            En sak som oroar är därför vad som kommer att ske de kommande
            åren med den kraftigt ökande arbetslösheten i Sverige. Statsminister
            Löfven lovade EU:s lägsta arbetslöshet, men under hans ledning
            har vi kommit att få Europas högsta. Under denna kris har vi sett
            att viktiga jobb inom restaurang och handel har förlorats, vilket
            har gjort att inte minst unga och utrikes födda har fått allt
            svårare att få jobb. Att knäcka utanförskapet kommer att bli en
            stor och viktig fråga för en kommande ny regering i Sverige.
          </note>
          <note>
            Fru talman! Med detta, och med valda exempel, vill jag yrka bifall
            till reservation 1 . Jag står dock givetvis bakom alla våra reservationer
            i detta ärende.
          </note>
          <note>
            Anf. 92 ERIC PALMQVIST (SD):
          </note>
          <note>
            Fru talman! Jag vill inleda med att yrka bifall till reservation
            4, men jag står naturligtvis bakom samtliga våra reservationer
            i betänkandet.
          </note>
          <note>
            I dag debatterar vi näringsutskottets betänkande 24 med det långa
            namnet Nationell strategi för hållbar regional utveckling i hela
            landet 2021 – 2030 . Detta är, lite enkelt uttryckt, riksdagens
            svar på regeringens drygt 50-sidiga skrivelse med samma namn.
          </note>
          <note>
            Låt mig först säga att det givetvis är bra att regeringen har
            ambitioner på området. Vi har heller ingenting att invända mot
            det övergripande syftet med den av regeringen föreslagna strategin,
            utan vi delar regeringens uppfattning att det är viktigt att ta
            ett helhetsgrepp på dess inriktning. Den regionala utvecklingspolitiken
            vinner sannolikt på att samordnas med övriga berörda politikområden,
            såsom landsbygdspolitiken, politiken för hållbar stadsutveckling
            och miljöpolitiken. Så långt är allt bra.
          </note>
          <note>
            Vi menar dock att strategin – alltså den som föreslås i regeringens
            skrivelse – helt saknar eller bara flyktigt berör ett antal väsentliga
            perspektiv som vi ser som absolut nödvändiga för att bättre kunna
            möta landsbygdens utmaningar och ta till vara dess möjligheter.
            Det är detta jag tänker tala om i det här anförandet.
          </note>
          <note>
            Fru talman! Jag är hemmahörande i Norrbotten. Det blir ju lätt
            så att man hamnar i resonemang som rör den egna valkretsen när
            man debatterar en fråga som så lätt förknippas med den. Jag ber
            om ursäkt för detta, för regional tillväxt är ju en precis lika
            angelägen fråga var man än befinner sig i landet.
          </note>
          <note>
            Just nu, fru talman, är det ju till och med så att Norrbotten
            går som tåget – det tåg som vi annars har fått vänta på i åratal
            i form av ett färdigställande av Norrbotniabanan. Norrbotniabanan
            utgör för övrigt ett riktigt bra exempel på ett projekt som på
            allvar skulle kunna bidra och stimulera till regional tillväxt.
          </note>
          <note>
            Nåväl – nästa fredag ska jag och min fru fara de 25 milen från
            Gällivare till Luleå för att fira min bonusdotters studentexamen.
            Vi ska åka 25 mil längs en Europaväg vars standard är långt ifrån
            den bästa. Denna väg saknar till stora delar mötesseparering och
            får därför sin hastighetsbegränsning sänkt på sträcka efter sträcka.
            Det är en omständighet som gör vårt gigantiska län än större när
            man gör som vi gör där uppe och mäter sträckorna i den tid det
            tar att köra dem.
          </note>
          <note>
            På flera sträckor längs denna Europaväg är dessutom mobiltelefontäckningen
            under all kritik – samtal kan knappt ringas. Hur det ser ut med
            mobildata överlåter jag åt er som lyssnar att själva lista ut.
          </note>
          <note>
            För ett par år sedan sladdade jag och min då höggravida fru av
            den snömoddiga Europavägen knappt halvvägs till Luleå, dit vi
            skulle fara för ett möte. Räddningstjänst, ambulans och polis
            tillkallades. Den polispatrull som kom var från stationen i Haparanda,
            15 mil bort. Samtidigt som vi transporterades i ambulans de 12
            milen till Gällivare sjukhus körde poliserna våra hundar till
            veterinären i Gällivare för att sedan ha 27 mil att köra för att
            komma tillbaka till sin polisstation. Vem hade ryckt ut om något
            hade hänt i Haparanda under de timmar då de inte fanns på plats?
            Jag bara undrar.
          </note>
          <note>
            Nu kanske somliga som lyssnar på detta anförande undrar vad i
            hela friden dessa privata betraktelser har att göra med den nationella
            strategin för hållbar regional tillväxt i hela landet.
          </note>
          <note>
            Fru talman! Den väg som jag just pratat om är själva pulsådern
            genom Norrbotten, från Bottenvikens kust via Malmfälten och fjällvärlden
            till den nordnorska hamnstaden Narvik. Här transporteras mängder
            av gods, men denna väg utgör också den transportled längs vilken
            många färdas för att arbetspendla till arbeten i gruvor och skog
            eller till något av länets ständigt underbemannade sjukhus.
          </note>
          <note>
            Den här situationen är inte på något sätt unik. Även om avstånden
            i Norrbotten och Västerbotten är större än de är i Dalarna, Värmland
            och Jämtland, eller varför inte på det småländska höglandet, tror
            jag att många känner igen sig i min verklighetsbeskrivning.
          </note>
          <note>
            Därför, fru talman, är det för mig en gåta att man i ett drygt
            50-sidigt dokument som handlar om hur den regionala tillväxten
            i hela Sverige ska säkras inte med ett enda ord nämner vare sig
            personbilens, lastbilens eller väginfrastrukturens roll i att
            göra regional tillväxt möjlig.
          </note>
          <note>
            Faktum är att på många håll i landet är tillväxt över huvud taget
            inte möjlig utan vägtransporter, och detta vare sig man tycker
            om det eller ej. Att man kan missa något så fundamentalt är faktiskt
            häpnadsväckande, och det främjar inte tron på en regional tillväxt
            i hela landet. Det är också en av anledningarna till Sverigedemokraternas
            följdmotion.
          </note>
          <note>
            En annan sak som berörs i mina privata betraktelser är den polisiära
            närvaron, eller snarare bristen på densamma. Mitt exempel borde
            vara talande och kanske kan fungera som en väckarklocka. Och det
            duger inte att snooza när den här väckarklockan ringer! Den nuvarande
            situationen skapar nämligen otrygghet och en känsla hos människor
            av att vara bortprioriterade. Det främjar inte heller den regionala
            tillväxten i hela landet. Därför lyfter vi också behovet av en
            större polisiär närvaro i landets samtliga delar i vår följdmotion.
          </note>
          <note>
            I detta anförande, som i stort baserar sig på egna betraktelser
            ur verkligheten, har jag redan nämnt den på många håll bristande
            mobiltäckningen. Om den är dålig längs våra Europavägar i norra
            Sverige är det ingenting mot vad den är längs våra järnvägar.
          </note>
          <note>
            Jag har själv provat att åka tåg hemifrån Gällivare till Stockholm
            ett antal gånger, så som en del partiers företrädare förespråkar
            att vi alltid ska göra. Och tro mig på mitt ord – det är en upplevelse
            fjärran från den glätt ­ iga bild av laptopsarbetande pendlare
            man ser i tågbolagens broschyrer. Den går snarare att beskriva
            som ”Längs stambanan kan ingen höra dig skrika”, vilket skulle
            kunnat vara namnet på en B-skräckis om det inte vore för att det
            faktiskt är sant. Tack och lov är detta en problematik som regeringen
            faktiskt adresserar i sin skrivelse, och för det är jag tacksam.
          </note>
          <note>
            Vad som däremot saknas i regeringens skrivelse är en redogörelse
            för hur regeringen tänker säkerställa en trygg och stabil elförsörjning
            i hela landet. Vi ser i dag hur effektbrist uppstår och hur överföringskapaciteten
            inte räcker till när stora delar av industrin ska elektrifieras
            samtidigt som fullt fungerande kärnkraftsreaktorer läggs ned i
            förtid i södra Sverige.
          </note>
          <note>
            Ogenomtänkta och förhastade politiska beslut medför att alltmer
            energi nu måste överföras till södra Sverige från platser där
            elproduktion tidigare inte har skett och någon elinfrastruktur
            därför inte finns. Detta främjar definitivt inte en regional tillväxt
            i hela landet. Därför lyfter Sverigedemokraterna också behovet
            av trygg och stabil elförsörjning i landets samtliga delar i vår
            följdmotion.
          </note>
          <note>
            I vår följdmotion nämner vi också den stora betydelsen av de
            regionala flygplatserna och deras förutsättningar. Vi berör utbildningsfrågor
            och hur viktigt det är med satsningar på skolväsendet från lågstadium
            till akademi – i hela landet. Vi följer upp förslag som rör skogsrelaterade
            frågor.
          </note>
          <note>
            Inte minst föreslår vi också i vår följdmotion en utredning av
            ett av våra politiska förslag som vi menar hade kunnat skapa förutsättningar
            för en regional tillväxt på riktigt, nämligen förslaget om en
            regionalisering av fastighetsskatten på industrifastigheter och
            elproduktionsenheter.
          </note>
          <note>
            Fru talman! Jag menar att vårt förslag om en regionalisering
            av fastighetsskatten på industrifastigheter och elproduktionsenheter
            verkligen förtjänar att utredas. Förslaget kanske inte riktigt
            ryms inom ramarna för det regeringens skrivelse handlar om och
            därmed för vad betänkandedebatten ska handla om här i dag, men
            jag vill ändå i sammanhanget framhålla det som ett tydligt exempel
            på Sverigedemokraternas ambitioner på området regional tillväxt.
          </note>
          <note>
            Anf. 93 LORENA DELGADO VARAS (V):
          </note>
          <note>
            Fru talman! Sverige har stora och växande regionala skillnader.
            Dessa skillnader har dessutom tilltagit som en konsekvens av den
            pågående pan ­ demin. De ekonomiska konsekvenserna av pandemin
            är stora, och mest oroande är utvecklingen på arbetsmarknaden.
          </note>
          <note>
            Vänsterpartiet vill bygga ett starkare samhälle som klarar av
            att ta hand om sina invånare oavsett om krisen är global och drabbar
            alla eller om den är personlig.
          </note>
          <note>
            Det behövs en övergripande strategi för den regionala utvecklingspolitiken
            som bygger på långsiktighet, en utvecklad samverkan, ett större
            regionalt inflytande och ett tydligt ansvar för staten att se
            till att grundläggande samhällsservice finns i hela landet.
          </note>
          <note>
            Tillgången till offentlig service är avgörande för att människor
            ska kunna leva och bo i olika delar av landet. Också statlig service
            måste finnas tillgänglig på landsbygden. Det finns därför behov
            av satsningar för att tillgängliggöra viktiga samhällsfunktioner
            i områden där det offentliga har monterats ned. Jag ser en tydlig
            trend att butiker stängs och jobb försvinner när marknadskrafterna
            får fritt spelrum.
          </note>
          <note>
            De senaste årtiondena har det offentliga varit först med att
            lämna landsbygden och förorterna åt sitt öde. Jag vill se satsningar
            som berör samhäl ­ lets alla delar.
          </note>
          <note>
            I förslaget om nationell strategi för hållbar regional utveckling
            står det att regeringen har identifierat fem områden med stora
            samhällsföränd ­ ringar som de mest centrala för att uppnå målet
            för den regionala utveck ­ lingspolitiken. Det handlar om demografi,
            globalisering, miljö och klimat, socioekonomi och sammanhållning
            samt teknisk utveckling.
          </note>
          <note>
            Det låter bra att man vill identifiera dessa som en del i pusslet
            för att hela landet ska leva. Tyvärr kan vi också se att regeringen
            driver fram politik som går emot de centrala områdena för en bra
            regional utveckling. Jag ser inget som jag kan ha något emot just
            i strategin, men jag oroas över att man inte har varit konsekvent
            på olika områden.
          </note>
          <note>
            Staten måste ta ett övergripande ansvar för en rad åtgärder som
            säkrar att företag kan startas, växa och drivas vidare. Vi behöver
            en politik som ger en helhetslösning som gör att man kan lita
            på välfärdssamhället, att det funkar oavsett var man bor och att
            det ger förutsättningar för jobb, bostäder och god offentlig service.
          </note>
          <note>
            Fru talman! Vänsterpartiet har under flera år lagt fram förslag
            som behöver genomföras för att främja den regionala utvecklingen.
            Det gäller exempelvis förslag kring energifrågan. Det är tydligt
            att några kommuner har fått stå för stora delar av energiproduktionen.
            Särskilt tydligt är det med vattenkraften.
          </note>
          <note>
            Jag menar att de regioner och de kommuner som har den här typen
            av produktion ska kunna få behålla en del av dess värde. Att mer
            av natur ­ resursernas värden stannar kvar där de utvinns är mycket
            värdefullt för dem som bor på dessa platser. Det handlar om att
            kompensera för vad vår gemensamma konsumtion ändå gör med de här
            kommunerna. Trots att vattenkraften genererar enorma summor kommer
            endast en mycket liten del av överskottet dessa kommuner till
            del. De här summorna skulle kunna användas för att driva fram
            den lokala samhällsutvecklingen och kompen ­ sera för den inskränkning
            som denna verksamhet ändå innebär av miljön.
          </note>
          <note>
            Samma sak gäller vindkraften. Där finns närområdesersättning
            som ett krav från olika kommuner, men den är inte obligatorisk.
            Summan är förhandlingsbar, och många bolag som har gått med på
            att betala fullföljer inte detta.
          </note>
          <note>
            I dag är det Sveriges lands- och glesbygd som håller uppe Sveriges
            vindkraft. Dessa delar av landet borde få en skälig ersättning
            för detta, speciellt med tanke på att vi anser att vi borde ha
            ännu mer vindkraft. Vi från Vänsterpartiet vill se en lagreglerad
            bygdepeng från vindkraften där pengarna går både till närområdet
            och till kommunen.
          </note>
          <note>
            Något vi kommer att diskutera under den dagordningspunkt som
            kommer härefter är det nordiska samarbetet. Det har en stor betydelse
            för den regionala utvecklingen i stora delar av landet.
          </note>
          <note>
            Vi har tyvärr sett att det nordiska samarbetet inte är så förankrat
            som vi trodde att det var, men jag tror det finns en stor potential
            i att utveckla det nordiska samarbetet över landsgränserna. Vi
            har mycket gemensamt med våra nordiska grannländer och skulle
            tjäna på att utveckla samarbetet inom ett flertal områden, till
            exempel infrastruktur, forskning, kapitalförsörjning, arbetsmarknad
            och service – i synnerhet i gränsregionerna.
          </note>
          <note>
            Vårt förslag inom det nordiska samarbetet är bland annat att
            utveckla en regionalpolitisk samverkan mellan de nordiska länderna.
            Vi föreslår bland annat att man ska underlätta och öka tryggheten
            för arbetstagare som bor i andra nordiska länder men jobbar här
            och vice versa.
          </note>
          <note>
            I dag saknas till exempel information om de personer som rör
            sig över gränserna, och här behöver vi få in mer information för
            att kunna vidareutveckla det nordiska samarbetet.
          </note>
          <note>
            Regional utveckling innefattar så mycket. Det kan vara var närmaste
            sjukhus och apotek ligger och om det finns boende och jobb. För
            barn och unga är det givetvis viktigt med skola och kultur- och
            fritidsaktiviteter. Men strategin tar förstås inte upp detta på
            detaljnivå.
          </note>
          <note>
            Jag tror att dessa frågor inte hanteras på bästa sätt. I dag
            spelar det tyvärr roll var man bor, vilket inte främjar Sveriges
            utveckling. Det ska inte spela någon roll om man bor på landsbygden
            eller i en förort.
          </note>
          <note>
            Jag yrkar bifall till Vänsterpartiets motivreservation 4.
          </note>
          <note>
            Anf. 94 CAMILLA BRODIN (KD):
          </note>
          <note>
            Fru talman! Jag vill ta avstamp i ett intressant journalistiskt
            arbete som gjordes av en lokal nyhetsredaktion i norra Sverige
            häromdagen. Dels hade man gjort ett antal korta intervjuer, dels
            hade man en chatt där alla erbjöds möjligheten att svara på frågan:
            Vad krävs för att du ska flytta för ett jobb?
          </note>
          <note>
            Det fanns naturligtvis en blandning av röster, och man bör vara
            försiktig med att formulera sina egna ståndpunkter utifrån svar
            på temat ”fri bostad och 1 miljon kronor i handen”.
          </note>
          <note>
            Men med full medvetenhet om att anekdotiska berättelser har sitt
            begränsade värde noterade jag ändå två saker som stack ut och
            som jag tror har viss bäring på verklig efterfrågan: stabilt bredband
            och en bra mataffär.
          </note>
          <note>
            De små intervjuerna och chatten, som säkert i viss mån var gjorda
            med en glimt i ögat, bottnade i en nyhet som spreds dagarna innan
            om att det behövs en mycket stor inflyttning till kommuner som
            Gällivare, Boden och Skellefteå. Anledningen till detta är företag
            som Hybrit, H2 Green Steel och Northvolt.
          </note>
          <note>
            Det har redan lyfts fram förslag från somliga om att staten bör
            subven ­ tionera och ge bidrag för att människor ska flytta till
            norra Sverige. Jag tror inte att det är det bästa sättet att använda
            skattepengar på. Men att skapa förutsättningar för att hela Sverige
            ska leva är oerhört viktigt, och det är spännande med den utveckling
            som nu sker i norra delarna av vårt avlånga land.
          </note>
          <note>
            Vad staten bör göra för att vårda den kraft som finns i landets
            olika delar med olika förutsättningar är att säkerställa att samhället
            är starkt i hela landet på en rad olika fronter.
          </note>
          <note>
            Fru talman! Jag ska ta upp några av de områden där vi kristdemokrater
            saknar en del initiativkraft från regeringen.
          </note>
          <note>
            Först vill jag lyfta upp behovet av att säkerställa att elektrifieringen
            av vårt land kan fortsätta och att den nödvändiga uppgraderingen
            görs. Vi är vana att kunna föra el från norra till södra Sverige.
            Men det kommer inte att vara en självklarhet i framtiden med tanke
            på de utbyggnadsplaner som finns i bland annat de kommuner jag
            nyss räknade upp.
          </note>
          <note>
            Därför behöver vi en plan för hur vi ska kunna skala upp vår
            energiproduktion till nivåer vi aldrig tidigare har varit i närheten
            av. Vi måste ha som målbild att detta ska ske med en energimix
            som är fossilfri. Det innebär bland annat att vi måste säkerställa
            en planerbar elproduktion i södra Sverige. Utan el får vi ingen
            regional utveckling och inte heller någon na ­ tionell utveckling.
          </note>
          <note>
            Fru talman! Vi måste också höja ambitionen när det gäller att
            säkerställa bättre fungerande kommunikationer i Sverige och på
            ett tydligare sätt arbeta utifrån att alla trafikslag behövs och
            kompletterar varandra. Inte minst är det viktigt att påminna sig
            om att fiber kan vara en lika viktig infrastruktur som vägar och
            räls. Här finns mer att göra för att visa att hela Sverige räknas.
          </note>
          <note>
            Vi ska inte debattera Bromma flygplats framtid nu, för det har
            just gjorts här i kammaren. Men jag vill ändå ta chansen att påminna
            om vikten av att ge flyget möjligheter att vara med och bidra
            i omställningen till fossilfritt. Vi kommer att behöva fler, inte
            färre, flygplatser när flygbranschen blivit fossilfri. Jag är
            därför glad över att en majoritet i kammaren i dag sätter stopp
            för Bromma flygplats förtida avveckling, för det vore ett dråpslag
            för den regionala utvecklingskraften i Sverige där även flyget
            är en viktig del.
          </note>
          <note>
            Fru talman! Det är något mycket grundläggande som lyser med sin
            frånvaro i skrivelsen, nämligen tryggheten. Rättsväsendet är en
            grundläggande samhällsservice. För att värna tryggheten i landets
            alla delar är det angeläget att polisen har de resurser som krävs
            för att kunna vara närvarande i hela landet.
          </note>
          <note>
            Kristdemokraterna vill därför se en förstärkning av rättsväsendet
            i alla led. Kort sammanfattat behöver vårt land fler poliser som
            kan vara närvarande i lokalsamhällen, och det behövs domstolar
            på fler platser än i dag.
          </note>
          <note>
            Centraliseringen har på denna punkt gått alldeles för långt.
            Denna aspekt av välfärden verkar bortglömd av regeringen, och
            det är en allvarlig brist.
          </note>
          <note>
            Fru talman! Till sist ska jag ta upp ett område där vi kristdemokrater
            vill se en stor förändring. Vi kallar den århundradets vårdreform.
          </note>
          <note>
            Av formaliaskäl var det inte möjligt för oss att skriva en hemställan
            på denna punkt i samband med skrivelsen. Men då sjukvårdsfrågan
            ändå omnämns i betänkandet vill jag ta tillfället i akt och lyfta
            upp betydelsen av en mer rättvis och jämlikt fördelad sjukvård.
          </note>
          <note>
            Vår uppfattning är att staten bör ta ett huvudansvar för att
            säkra en god, effektiv och jämlik sjukvård i hela landet. Den
            skulle kunna vara en stabil bottenplatta för en positiv regional
            utveckling i hela Sverige. Var i landet man bor ska inte avgöra
            om man får tillgång till högkvalitativ vård i tid.
          </note>
          <note>
            I dag är tillgängligheten svensk sjukvårds största problem. Vårdköer
            är inte någon naturlag. Andra länder klarar av att ge vård utan
            långa köer, och det tror vi kristdemokrater att även Sverige kan.
            Men då krävs reformer som tänker nytt och bygger om, och därför
            lägger vi fram ett förslag som innebär att regionernas ansvar
            för sjukvården skrotas. Hela Sverige förtjänar en sjukvård att
            lita på.
          </note>
          <note>
            Fru talman! Jag yrkar bifall till reservation nummer 1.
          </note>
          <note>
            Anf. 95 MONICA HAIDER (S):
          </note>
          <note>
            Fru talman! Nu debatterar vi NU24 om en nationell strategi för
            hållbar regional utveckling i hela landet. Jag yrkar bifall till
            utskottets förslag i betänkandet.
          </note>
          <note>
            De följdmotioner som behandlas i betänkandet handlar om energiförsörjning,
            polisnärvaro, kompetensråd, transporter, vinster från naturresurser,
            effekter av pandemin, regionala flygplatser, äganderätt och likvärdig
            skola. Detta är frågor som jag kan ställa mig bakom – de flesta,
            inte alla. Problemet är att en del av dem inte hör hemma i just
            detta betänkande. Alla frågor som motionerna handlar om har redan
            behandlats i vårt eller i andra utskott, i år eller i fjol, till
            exempel flygplatser, som någon nämnde i den tidigare debatten.
          </note>
          <note>
            Detta är en strategi som pekar ut riktningen, inte konkreta åtgärder.
            Strategin handlar om stora samhällsutmaningar där man tar avstamp
            i tre utgångspunkter: förändringar i Sverige och omvärlden, omställningen
            till ett hållbart samhälle och betydelsen av ett territoriellt
            perspektiv.
          </note>
          <note>
            Utmaningarna varierar mellan olika delar av landet och kommer
            tillsammans med globaliseringen, digitaliseringen och den övriga
            tekniska utvecklingen att påverka samhällsutvecklingen. Förutsättningarna
            är olika och varierar mellan olika delar av landet. Därför behöver
            strategin ha ett territoriellt perspektiv.
          </note>
          <note>
            Fru talman! Strategin är indelad i fyra strategiska områden för
            att kun ­ na möta samhällsutmaningarna: likvärdiga möjligheter
            till boende, arbete och välfärd i hela landet, kompetensförsörjning
            och kompetensutveckling i hela landet, innovation och förnyelse
            liksom entreprenörskap och företagande i hela landet samt tillgänglighet
            i hela landet genom digital kommunikation och transportsystem.
          </note>
          <note>
            Regeringen identifierar även ett antal prioriteringar för respektive
            strategiskt område. För att lyckas behöver det göras insatser
            inom de fyra strategiska områdena så att goda förutsättningar
            skapas för att genomföra den regionala utvecklingspolitiken. Här
            berörs i princip alla politikområden som behövs för att det ska
            lyckas, och alla behöver dra åt samma håll, både politik och myndigheter.
          </note>
          <note>
            Regeringen har identifierat fem områden med stora samhällsföränd
            ­ ringar som är mest centrala för att uppnå målet för den regionala
            utveck ­ lingspolitiken: demografi, globalisering, miljö och klimat,
            socioekonom ­ isk sammanhållning och teknisk utveckling.
          </note>
          <note>
            Fru talman! Vad är det då som behöver göras för att uppnå målet
            för den regionala utvecklingspolitiken? Jo, det krävs att vi alla
            vill göra något. Det vill regeringen, och det vet jag alla partier
            här i kammaren också vill. Till exempel behövs statliga myndigheters
            närvaro i hela landet. Regering ­ en har fattat 22 beslut om lokalisering
            av hela eller delar av befintliga myndigheters verksamheter utanför
            Stockholm.
          </note>
          <note>
            I nuläget finns 117 servicekontor runt om i hela landet, 13 kontor
            har öppnat sedan 2015 , och ytterligare 4 är beslutade och på
            gång. Förra veck ­ an presenterade regeringen en ytterligare utbyggnad
            av de statliga servicekontoren, detta efter förslag i en utredning
            som Sven-Erik Österberg höll i och som slutredovisades i december
            2020.
          </note>
          <note>
            Det förslag som presenterades innehåller en satsning på 28 nya
            servicekontor, från Boden i norr till Laholm i söder. I Kronobergs
            län, där jag bor, blir det två nya kontor, ett i Tingsryds kommun
            och ett i Växjö kommun. Kommunalrådet Mikael Jeansson i Tingsryd
            är väldig t glad och ser ett medborgarhus där kommun och stat
            krokar arm i en väldigt bra service till kommuninvånarna och företagarna.
          </note>
          <note>
            Vi ser att stöden till kommersiell och offentlig service också
            är viktiga för att man ska kunna bo och verka i hela landet. Stödet
            har stoppat nedläggningar av affärer på landsbygden, och det har
            även tillkommit nya sedan stödet infördes. Avståndet till närmaste
            butik har minskat.
          </note>
          <note>
            Fru talman! Det behöver göras mycket för att hela Sverige ska
            leva, och det ser väldigt olika ut i vårt avlånga land. Därför
            behöver insatser som främjar hållbar regional utveckling ha ett
            territoriellt perspektiv. Det innebär att potentialen i varje
            område tas till vara utifrån sina förutsättningar, i stad såväl
            som på landsbygden. I staden är det trångt, och på landsbygden
            är det glest. Båda har sina utmaningar, fast på olika sätt. Därför
            behöver den regionala utvecklingspolitiken vara olika.
          </note>
          <note>
            Vi kan se utvecklingen i norra Sverige, där man nu ska göra stål
            utan kol. Det är Hybrit i Luleå, där pilotanläggningen börjades
            byggas 2018 och där tillverkningen kommer att vara helt fossilfri,
            men också H2 Green Steel i Boden. Detta ritar om kartan för var
            arbetstillfällena kommer att finnas i framtiden.
          </note>
          <note>
            Det har också gjorts stora investeringar i Northvolts batterifabrik
            i Skellefteå. Deras forskning och utveckling sker i Västerås,
            där man tar fram lösningar för att återvinna batterier så att
            50 procent av företagets materialbehov täcks av återvunnet material.
          </note>
          <note>
            Regeringen har satsat 238 miljoner på utveckling av battericeller
            och utbyggnad av ett elektrifieringscampus för batteriforskning
            i Västerås. Allt detta sker för att företagen vill bli klimatneutrala,
            minska sina utsläpp eller helt ta bort dem. Detta gör de för att
            kunderna efterfrågar det.
          </note>
          <note>
            Sveriges klimatmål att inte ha några nettoutsläpp av växthusgaser
            2045 är inom räckhåll. Vi ska bli världens första fossilfria välfärdsland.
            I detta är också skogen viktig. Sveriges yta består till 70 procent
            av skog, och den finns per definition på landsbygden. Därför gäller
            det att använda den klokt och till det som den behövs till. Det
            är viktigt att vi brukar skogen på bästa sätt.
          </note>
          <note>
            Det gäller att vi i alla beslut vi tar tänker på hur de påverkar
            utveck ­ lingen i olika delar av Sverige men också på att det
            behövs olika politik för olika delar av landet. Denna fråga ligger
            också på regionerna. De tar fram regionala utvecklingsstrategier
            för sina regioner, RUS:ar som de brukar kallas på det regionala
            planet.
          </note>
          <note>
            I Kronobergs län är målbilden Gröna Kronoberg – öppna och hållbara
            livsmiljöer med förnyelseförmåga 2025. Där satsar man på att bli
            ett plus ­ energilän, och man har understrategier som kompetensförsörjning,
            trafik ­ försörjning, kultur, regionalt serviceprogram, regional
            bredbandsstrategi, kommunala översiktsplaner med mera.
          </note>
          <note>
            Just nu får vi inte åka ut i landet, men när vi brukade göra
            det såg vi att det händer massor av spännande saker i Sverige.
            Spelplanen ändras, och det går väldigt snabbt. Vi har sett, inte
            minst nu under pandemin, hur fort det går. Vi har blivit digitaliserade
            vare sig vi vill eller inte. Detta ska vi givetvis ta till vara
            och fortsätta med. Det görs stora investeringar i utbygg ­ nad
            av bredband, och det behöver vi fortsätta med. Samtidigt är vi,
            efter mer än ett år framför skärmen, hjärtligt trötta på det och
            vill träffas fysiskt igen.
          </note>
          <note>
            Det som vi vet om framtiden är att det inte kommer att bli som
            det var.
          </note>
          <note>
            Anf. 96 ANN-CHARLOTTE HAMMAR JOHNSSON (M) replik:
          </note>
          <note>
            Fru talman! Tack, Monica Haider, för inlägget!
          </note>
          <note>
            Jag blir lite förundrad över att det påstås att våra inlägg inte
            riktigt hade med ärendet att göra eftersom de gick utanför den
            territoriella strategi som regeringen lägger fram. Så började
            det hela. Jag satt och funderade på vad det var som skilde.
          </note>
          <note>
            Vi har hört ett antal berättelser om infrastruktur. Det är vägar
            uppe i Norrland som är stora leder för genomfartstrafik och som
            inte är hållbara. Det handlar om att man bygger nya industrier
            uppe i norr. Man kopplar på moderna lösningar, och det är framåtanda
            och innovation. Detta tog vi också upp på olika sätt. Det här
            kommer att kräva el, och det är ett problem för oss. Möjligheten
            innebär ett problem därför att det inte kommer att finnas el,
            som någon nämnde tidigare – jag tror att det var Camilla från
            Kristdemokraterna. Hon sa att norr till söder inte funkar eftersom
            norr kommer att behöva använda sin el.
          </note>
          <note>
            Jag tog också upp den regionala tillväxten, precis som Monica
            Haider gjorde för sitt län. Jag har Skåne, och där skriker man
            i megafon att man inte har tillgång till den el som man behöver
            för att kunna klara sitt uppdrag för befolkning, industri, utveckling,
            tillväxt och jobb.
          </note>
          <note>
            Kompetensförsörjning är också ett område. När jag flyger från
            hållbara Ängelholm Helsingborg flygplats, som jobbar för förnyelse
            och förändring, finns det personer med på flyget som går en svetsutbildning
            nere i Skåne. Allt finns inte överallt. Men i ett långt land med
            smarta lösningar kan man också ta sig runt, och dessa personer
            kommer hem med god kompetens.
          </note>
          <note>
            Anf. 97 MONICA HAIDER (S) replik:
          </note>
          <note>
            Fru talman! Det som jag inledde mitt anförande med, Ann-Charlotte
            Hammar Johnsson, var att förslagen i följdmotionerna har behandlats
            i år eller förra året här i riksdagen. Strategin är att denna
            detaljnivå inte finns.
          </note>
          <note>
            Anf. 98 ANN-CHARLOTTE HAMMAR JOHNSSON (M) replik:
          </note>
          <note>
            Fru talman! Det var där som jag kände att Monica Haider ändå
            var inne på ett område där hon också tar upp frågor som vi tidigare
            har talat om när det gäller regional tillväxt. Det finns en budgetdel
            också. Vi har diskuterat alla dessa frågor, och de går in i varandra.
            Vi har olika politikområden – näringsliv, utbildning, infrastruktur
            och så vidare – och de går in i var ­ andra.
          </note>
          <note>
            Om vi pratar om globalisering pratar vi om handelspolitik och
            också om möjligheterna för våra företag att växa på den plats
            de är – att industrin kan ta sig framåt, att det finns el på plats,
            att det finns arbetskraft, att det finns jobb och att det kan
            bli utveckling och tillväxt i landet.
          </note>
          <note>
            För mig är miljö och klimat samma sak. Ska man nu bli miljövänlig
            och satsa på elen – som jag tog upp i mitt anförande med alla
            de aspekter som finns i ett Skåne som håller på att ställa om,
            för att nämna min del av världen och Sverige som helhet – innebär
            det att det handlar om elför ­ sörj ­ ning. Och ja, då är vi inne
            på andra områden. Men vi kan inte låta bli det eftersom allt detta
            handlar om att vi har så olika syn på vad vi har för möjligheter
            framåt.
          </note>
          <note>
            För mig är det till exempel väldigt begränsande att man i en
            energimix tar bort kärnkraften. Ska det inte till kärnkraft för
            att vi ska klara allt det som vi vill åstadkomma i vårt land får
            det vara någonting annat. Men vad är det då för energislag som
            har egenskapen att det finns där 24 timmar om dygnet året runt
            och som gör att det inte stannar av och kan bli problem på vägen
            för vår industri och utveckling? Det är en av dessa aspekter.
            Det har vi också pratat om på energiområdet där vi skiljer oss
            åt.
          </note>
          <note>
            Sedan tog Monica Haider upp skogen, att det är 70 procent skog
            och att det är klok användning som gäller. Det anser vi också.
            Man måste få bruka och äga sin skog. Det var också ett exempel
            som jag nämnde i mitt anförande. Det kan inte vara så att territoriell
            strategi med övergripande delar ska gälla ibland , och ibland
            ska vissa av oss inte ta upp de saker som finns när Monica Haider
            själv lyfter fram dem. Det var där som det gick snett i min tanke.
          </note>
          <note>
            Anf. 99 MONICA HAIDER (S) replik:
          </note>
          <note>
            Herr talman! Det som jag sa, Ann-Charlotte Hammar Johnsson, var
            att de frågor som jag nämner och som ni har skrivit följdmotioner
            om har redan behandlats här i riksdagen i andra utskott, exakt
            samma förslag som ni tar upp i följdmotionerna och som tas upp
            i betänkandet.
          </note>
          <note>
            Jag håller med om att det är jättemånga frågor som är viktiga
            och som handlar om regional utveckling. Men de behandlas inte
            i detta betänkande. Energifrågan är en sådan fråga.
          </note>
          <note>
            När det gäller energifrågan har jag bara väntat på att frågan
            om kärnkraften skulle nämnas. Men nu togs den upp . Ni kan kryssa
            i att ni har nämnt kärnkraften i denna debatt också.
          </note>
          <note>
            Anf. 100 PETER HELANDER (C):
          </note>
          <note>
            Herr talman! Denna debatt handlar om skrivelsen Nationell strategi
            för hållbar regional utveckling i hela landet 2021–2030 .
          </note>
          <note>
            Man kan fråga sig om detta med hållbar regional utveckling är
            en ny tanke. Sverige var kring förra sekelskiftet, alltså runt
            år 1900, ett samhälle i snabb omvandling med snabbt växande industri
            och urbanisering. Motsättningarna var stora mellan det gamla och
            det nya, mellan kapital och arbete. Jordbrukarna hade hamnat i
            kläm i utvecklingen, och de kände att det saknades talesmän som
            kunde företräda dem. Ur detta föddes Center ­ partiet. De frågor
            som Carl Berglund kämpade för, och som senare drevs av Gunnar
            Hedlund och Thorbjörn Fälldin, är fortfarande inte lösta. Jag
            har läst några av Thorbjörn Fälldins motioner om regionalpolitik
            från 1970-talet, och de problem som han beskrev där är lika aktuella
            i dag.
          </note>
          <note>
            I skrivelsen som vi debatterar anges att målet för den regionala
            utveck ­ lingspolitiken är utvecklingskraft med stärkt lokal och
            regional konkurrenskraft för en hållbar utveckling i alla delar
            av landet. Jag har svårt att se att något parti i riksdagen är
            emot detta.
          </note>
          <note>
            Om man gör en historisk betraktelse på den regionala befolknings
            ­ justerade bnp:n i Sverige från 1860 och fram till i dag kan
            man se att det inte har funnits några självklara samband mellan
            jämlikhet i bnp per capita och befolkningskoncentration. Den första
            industrialiseringsvågen mellan 1860 och 1910 innebar minskade
            klyftor i både inkomst- och befolknings ­ termer. Det var också
            en liberal period, då till exempel passtvånget för inrikes resor
            avskaffades.
          </note>
          <note>
            Under efterkrigstiden bidrog en aktiv regionalpolitik till att
            skapa historiskt små skillnader i bnp per capita men till priset
            av en ökad avfolkning i vissa landsdelar. Den flyttpolitik som
            rådde då möttes av skarp kritik från många. Många av oss kommer
            ihåg uttrycket ”Vi flytt’ int’” , och Ams fick en ny innebörd
            med orden ”Alla måste söderut”.
          </note>
          <note>
            En solidarisk lönepolitik och en aktiv industripolitik skyndade
            på denna strukturomvandling. Därför kunde vi se att de regionala
            skillnaderna i bnp per capita var väldigt små i början av 1980-talet.
          </note>
          <note>
            Herr talman! Sedan 1980-talet har utvecklingen inneburit ökande
            klyftor i både befolkningstäthet och bnp per capita, en kombination
            av trender som är historiskt unik, åtminstone för Sverige. Vi
            ser ett nytt slags regio ­ nalt utanförskap som riskerar att hota
            sammanhållningen i samhället.
          </note>
          <note>
            Avfolkningen i svenska kommuner är nämligen ett reellt problem.
            Under de senaste 40 åren har befolkningen sjunkit i nästan hälften
            av landets kommuner. Låga befolkningstal försvårar upprätthållandet
            av samhällsfunktioner som skola, sjukvård och polis. Dessutom
            kan mindre kommuner få svårt att rekrytera och behålla nödvändig
            specialistkompetens. Detta gäller både inom det privata näringslivet
            och inom offentlig sektor.
          </note>
          <note>
            Eftersom storstädernas roll som tillväxtmotor ökar kan det te
            sig naturligt att infrastruktursatsningar riktas mot dessa områden.
            Särskilt framträdande blir det i de fall då kommuner uppmanas
            att själva medfinansiera en del av de statliga satsningarna. Idén
            om storstaden som en nationell tillväxtmotor kan då stå i motsättning
            till principen om att gagna de minst gynnade områdena. Men om
            statliga resurser läggs på att förbättra städernas roll som tillväxtmotor
            kan man tycka att det är rimligt att en del av tillväxten går
            tillbaka till hela riket.
          </note>
          <note>
            Dagens historiska utmaning med ökande skillnader i både bnp per
            capita och befolkningstäthet kräver ett politiskt agerande om
            vi menar allvar med att hela landet ska leva. Den tudelning som
            vi ser i Sverige ser vi även i andra länder. Globaliseringen har
            fört mycket gott med sig. Men det finns också människor som inte
            kan eller får ta del av globaliseringen. Att kunna ge människor
            en framtidstro är kanske det viktigaste regionalpolitiska beslut
            som vi kan fatta i denna kammare.
          </note>
          <note>
            De utgångspunkter som finns i skrivelsen anger förändringarna
            i Sverige och i omvärlden. Man räknar upp fem områden. Det är
            demografi, globalisering, miljö och klimat, socioekonomi och sammanhållning
            samt teknisk utveckling. Det är säkert korrekt.
          </note>
          <note>
            Skrivelsen anger också att samhällsförändringarna inte verkar
            var för sig utan påverkar varandra i komplexa samband. Dessa samhällsförändringar
            för med sig stora samhällsutmaningar, och regeringen skriver att
            det är viktigt att finna lösningar för att möta dessa, inte minst
            för att lindra de negativa effekter som uppstår.
          </note>
          <note>
            Herr talman! Att vilja lindra de negativa effekter som uppstår
            låter lite uppgivet i mina öron. Borde inte målet vara att skapa
            likvärdiga villkor i hela landet och ta landet i bruk, som man
            säger i Norge? Jag tycker mig dagligen möta politiker som vill
            lägga en våt filt över landsbygden och skapa ett J ätteskansen
            som man kan besöka på semestern.
          </note>
          <note>
            En minskning av de regionala klyftorna på ett långsiktigt hållbart
            sätt kan inte ske genom bidragsberoende eller genom att vi skapar
            jobb som inte är efterfrågestyrda. Grunden till att få en positiv
            utveckling i hela landet är goda villkor för små och medelstora
            företag, för det är de som skapar jobben. Höjda skatter på jobb
            och företagande gynnar inte tillväxt och företagande, och det
            gäller för hela landet.
          </note>
          <note>
            Den regionala tillväxtpolitiken är inte bara en fråga som kan
            och ska diskuteras inom näringsutskottets områden, utan den regionala
            tillväxten måste också finnas för ögonen när riksdagen och regeringen
            behandlar frågor som infrastruktur, kommunikationer, jobb, utbildning
            och näringspolitik i stort. En välfungerande infrastruktur och
            fler bostäder behövs i såväl mindre och större städer som i orter
            och byar.
          </note>
          <note>
            Herr talman! Både regeringen och riksdagen har tydligt sagt att
            man vill att myndigheternas verksamhet ska decentraliseras, men
            det går för trögt. Jag och Centerpartiet anser att myndigheternas
            uppgifter måste decentraliseras i mycket större utsträckning –
            och då inte till regionstäder och universitetsstäder runt omkring
            i landet utan till de orter som har tappat statliga jobb.
          </note>
          <note>
            Tillgången till kommersiell service är en nödvändig förutsättning
            för att samhällen ska kunna leva. Just nu vet vi att 500 mackar
            på landsbygden är på väg att läggas ned före juli nästa år, på
            grund av nya föreskrifter från MSB. Macken och lanthandeln är
            beroende av varandra, och dessa servicepunkter är extremt viktiga
            för många landsbygder. Menar vi allvar med hållbar regional utveckling
            i hela landet kan vi inte stå och se på när detta händer.
          </note>
          <note>
            Herr talman! Jag och Centerpartiet menar att skattepolitiken
            ska användas som ett redskap för att skapa tillväxt i hela landet.
            Detta kan göras genom att man regionaliserar flera delar av den
            statliga fastighetsskatten i syfte att stärka den regionala beslutsnivån
            och ge regionerna möjligheter att föra en tillväxtfrämjande politik
            utifrån sina egna förutsättningar.
          </note>
          <note>
            För mig och Centerpartiet är det självklart att människor i större
            ut ­ sträckning ska få behålla frukten av sitt eget arbete. Lika
            självklart är det att regioner som bidrar med värdefull produktion
            ska få behålla stora delar av detta värde. Det måste löna sig
            för kommuner och regioner att förbättra sitt företagsklimat, göra
            produktiva investeringar och upplåta mark åt in ­ frastruktur
            och produktion. Centerpartiet anser att intäkterna från fastig
            ­ hetsskatten för industrifastigheter och elproducerande fastigheter
            kan re ­ gionaliseras.
          </note>
          <note>
            Herr talman! Avslutningsvis: Regeringen konstaterar i skrivelsen
            att man avser att ta fram en handlingsplan för genomförandet av
            strategin. Är det något vi har lärt oss sedan början av 1900-talet
            är det att det inte räcker med storslagna strategier utan att
            det måste till politisk handlingskraft för att skapa regional
            utveckling på riktigt.
          </note>
          <note>
            Anf. 101 JOAR FORSSELL (L):
          </note>
          <note>
            Herr talman! Tack till er som har deltagit i debatten! Detta
            är en viktig debatt. Vi diskuterar den nationella strategin för
            hållbar regional utveck ­ ling i hela landet, och till att börja
            med vill jag säga att Liberalerna står bakom det förslag vi diskuterar.
          </note>
          <note>
            Vi har haft tusentals år, faktiskt, av framåtskridande, positiv
            utveckling och mänsklig framgång. År efter år och generation efter
            generation har vi fått det bättre på grund av att vi har samarbetat
            med fler. Vi har kommit med mer innovationer, bytt saker och,
            sedermera, handlat saker. Vi har utvecklat våra ekonomier. Vi
            människor har helt enkelt tillsammans – ibland i byar, ibland
            i regioner, ibland i länder och nu ofta globalt – lyft vårt välstånd
            och kvaliteten i våra liv.
          </note>
          <note>
            Herr talman! Genom hela historien och genom alla stora förändringar
            som har skett har det alltid funnits människor som har varit emot
            utveck ­ ling. Det har funnits människor som har tyckt att det
            är jobbigt att saker förändras och människor som har tyckt att
            det var bättre i går än vad de tror att det kommer bli morgon.
            Gång på gång under historien har dessa människor visat sig ha
            fel. Gång på gång under historien har det motsatta visat sig vara
            sant: Vi kommer att få det bättre i morgon än vi har det i dag.
          </note>
          <note>
            Herr talman! Jag tycker att det är viktigt att komma ihåg detta
            när vi pratar om regional utveckling. Vi har i den här skrivelsen
            identifierat fem samhällsförändringar – det handlar om demografi,
            globalisering, miljö och klimat, socioekonomi och sammanhållning
            samt teknisk utveckling – och ibland kan det i den här debatten
            låta som att det blir sämre att leva i Sverige. Man radar upp
            en massa olika anekdoter som beskriver hur dåligt det har blivit
            på olika sätt och för olika enskilda personer, företag och så
            vidare. Jag tror dock att det längs de långa linjerna kommer att
            bli bättre.
          </note>
          <note>
            Det betyder inte att det inte finns utmaningar, herr talman,
            men om man blir rädd för framtiden och rädd för utvecklingen –
            om man helt enkelt inte anammar utvecklingen och försöker hänga
            med i den och göra någonting med den – tror jag att det kommer
            att bli mycket sämre än i går.
          </note>
          <note>
            Jag ska göra ett nedslag, bara som exempel: Ta globaliseringen,
            herr talman – den alltmer globala ekonomin och alltmer globala
            handeln! Det är någonting som genom historien har gynnat Sverige
            i generation efter generation, när vi har byggt vårt välstånd.
            Men det är också så att man ofta pratar om globaliseringen – om
            den nu alltmer globala ekonomin och alltmer konkurrensutsatta
            industrin i både Sverige och andra delar av världen – som någonting
            negativt. Man kanske pratar om en specifik industri som inte klarar
            av att hävda sig i den globala konkurrensen. Den kanske inte klarar
            av att leverera tillräckligt bra produkter, eller också kanske
            den inte har en tillräckligt bra tjänst för att klara sig när
            den utsätts för konkurrens. Det kan vara jobbigt i det enskilda
            exemplet, herr talman.
          </note>
          <note>
            Jag tror dock att vi skjuter oss själva i foten om vi från politikens
            sida möter den typen av utmaningar genom att säga: ”Då stänger
            vi! Då försöker vi stoppa utvecklingen. Då försöker vi skydda
            den här verksamheten genom att sätta upp olika murar och nya,
            tuffa regler kring den.” Är det någonting vi vet, herr talman,
            är det nämligen att vi politiker inte kan stop ­ pa den utveckling
            som drivs av människor, av innovation och av den typen av rörelse
            som globaliseringen är. Däremot kan vi se möjligheterna med den.
          </note>
          <note>
            Vi kan se möjligheterna med att vi i Sverige ser till att göra
            det enklare för företagare. Om vi river hinder, minskar byråkratin
            och gör det mer skattemässigt lönsamt att ägna sig åt företagande
            och innovation kommer de företag som försvinner att ersättas av
            nya. Det kommer att skapas nya arbeten på de platser där arbetena
            i dag har drabbats av konkurrensen från andra länder. Vi kommer
            att göra saker lite bättre i morgon än vad vi gjorde i går. Det
            är detta som är hela saken med alla dessa områden – att det också
            finns lösningar. Det är ju lösningarna vi måste se.
          </note>
          <note>
            Vi är överens om att det finns utmaningar för Sverige. Det är
            till exempel en utmaning att demografin förändras och att vi har
            en åldrande befolkning i vissa kommuner, där de unga flyttar till
            andra delar av landet och de äldre är kvar. Där minskar skatteunderlaget
            samtidigt som behovet av välfärden ökar, och det är ett av de
            problem som finns. Men låt oss då se till globaliseringens möjligheter!
            Låt oss göra det enklare för fler personer att komma till Sverige
            och arbeta!
          </note>
          <note>
            Det är klart att man som enskild individ måste ha rätt att flytta
            någon annanstans om man vill det. Det är helt naturligt, och vi
            vill inte gå tillbaka till – jag tror att det var Centerpartiet
            som pratade om det tidigare – en värld där vi har pass för att
            resa inom Sverige. Vi vill i stället att människor ska vara fria
            att forma sina liv själva, och då måste vi anamma globaliseringen
            och se till att fler personer vill komma hit och arbeta. Vi måste
            se till att fler personer vill få ekonomins hjul att rulla, oavsett
            var i landet de befinner sig.
          </note>
          <note>
            Herr talman! En positiv sak i listan över områden som strategin
            identi ­ fierar är den tekniska utvecklingen. Den kommer ju att
            göra, och gör redan i dag, att det är enklare att bo i hela landet
            och jobba digitalt – någon an ­ nanstans. Det är ju när politiker
            har stått i vägen för teknisk utveckling som den typen av möjligheter
            har tagit för lång tid. Det är sådana möjlig ­ heter vi måste
            se till att skapa, och det finns ett politiskt ansvar att se till
            att det finns infrastruktur. I det här fallet gäller det it-infrastruktur,
            och i andra fall kan det handla om infrastruktur i form av en
            fysisk väg.
          </note>
          <note>
            Det är när politiker står i vägen som vi fastnar i de negativa
            sidorna av de olika samhällsförändringarna. Och det är när politiker
            ser till att bygga förutsättningar, till exempel genom bredband
            och it-infrastruktur och genom fysisk infrastruktur, som vi kan
            vara med och bidra till den här utvecklingen.
          </note>
          <note>
            Detsamma gäller miljö och klimat. Jag tycker att vi har debatterat
            mil ­ jö- och klimatfrågan alldeles för lite i den här diskussionen.
            Vi har varit inne på elfrågan. Det är klart att ingen människa
            någonsin ska begränsas av tillgången på el. Det måste ändå vara
            målet. Det är en helt grundläggande resurs och en helt grundläggande
            infrastruktur. Men det är klart att det huvudsakliga skälet till
            att vi gång på gång har en konflikt i frågan om el och elektrifiering
            i Sverige är klimatfrågan.
          </note>
          <note>
            Jag tycker att vi ur ett regionalt utvecklingsperspektiv behöver
            lyfta fram miljöfrågan ännu mer. Vi liberaler menar ju att alla
            människor måste kunna leva sina liv som de själva vill varhelst
            de vill. Men folk vill leva olika. Folk vill ha olika liv. Vissa
            tycker att de stora kvaliteterna i livet finns i en urban miljö,
            i en storstad där det är ett myller av olika nya restauranger
            som öppnar och flera teatrar som drivs av det offentliga och av
            det privata för att det finns ett underlag. Andra tycker att värden
            och livskvalitet kommer av att till exempel bo nära naturen, kunna
            gå promenader och kunna leva av det som naturen ger. Det är ju
            också därför som många storstadsbor vill komma tillbaka till sin
            bygd där de växte upp så fort de har chansen och är lediga. Då
            måste vi se till att vi kan möta de förändringar som klimatfrågan
            för med sig och att vi även har en mycket stark biologisk mångfald
            och en mycket stark och välbevarad miljö i framtiden. På så sätt
            kan vi också värna om de stora värden som finns utanför våra urbana
            miljöer så att folk vill flytta dit, bo där och verka där.
          </note>
          <note>
            Herr talman! Jag ber om ursäkt för att jag gick över min talartid
            något. Jag yrkar återigen bifall till förslaget i betänkandet
            som helhet.
          </note>
          <note>
            Anf. 102 MARIA GARDFJELL (MP):
          </note>
          <note>
            Herr talman! Den regionala utvecklingspolitiken tar nu sin kraft
            i den gröna omställningen. Oavsett om vi pratar om utvecklingen
            på våra landsbygder, på våra mindre orter eller i våra städer
            är just klimatomställningen och satsningen på cirkulär ekonomi
            helt avgörande för utvecklingen.
          </note>
          <note>
            Jag känner två personer i Uppsala som tar studenten på fredag,
            herr talman. De står inför en ljusnande framtid, som de sjunger
            om. Jag ser verkligen det här arbetet med en stark utveckling
            i hela landet som vår möjlighet att bidra till deras ljusnande
            framtid.
          </note>
          <note>
            De stora samhällsutmaningar som genomsyrar den regionala strategin
            för hållbar regional utveckling är miljöproblemen och klimatförändringarna,
            demografiska förändringar samt ökade klyftor inom Sverige och
            inom EU. Med en klok strategi för regional utveckling kan vi i
            Sverige möta utmaningarna och skapa en starkare utvecklingskraft.
          </note>
          <note>
            Det behövs en grön återhämtning efter covid-19. Den återhämtningen
            ska inte bara skapa förutsättningar för oss att återgå till det
            normala, utan den ska också möta klimatförändringarna. Strategiskt
            sett är likvärdiga möjligheter till bostäder, utbildning, infrastruktur
            och ett gott näringslivs ­ klimat i hela landet själva förutsättningarna
            för en regional politik. Genomförandet av den regionala utvecklingspolitiken
            ska vara samordnat med landsbygdspolitiken, politiken för hållbar
            stadsutveckling och miljöpolitiken. Naturligtvis påverkas många
            fler politikområden än så, och det ser vi också på den debatt
            vi har haft här i dag.
          </note>
          <note>
            De vackra ord vi säger här i riksdagen behöver också genomföras.
            Därför kommer regeringen att ta fram en handlingsplan på det här
            området. Jag tror att den handlingsplanen kommer att bli väldigt
            intressant med tanke på vilka stora förändringar vi står inför.
          </note>
          <note>
            Herr talman! Vi behöver också prata mer om rättvis klimatomställning.
            Sverige ska bli världens första fossilfria välfärdsland. Vi siktar
            på att bidra starkt till Parisavtalet och nå klimatpositiva utsläppsnivåer
            i framtiden. I EU:s sammanhållningspolitik finns strukturfonderna
            och de sociala fonderna. Sedan några år tillbaka har vi fått en
            ny pusselbit i sammanhållningspolitiken, nämligen fonden för en
            rättvis klimatomställning.
          </note>
          <note>
            I Sverige kommer fokus för fonden att ligga på insatser som verkligen
            står för de stora utsläppsminskningarna. Det handlar om klimatomställ
            ­ ning ­ en i industrisektorn, med stål, metall och mineraler,
            men också inom raffinaderibranschen, inklusive bioraffinaderier.
            Det är verkligen intres ­ sant att stål utan kol, den enorma svenska
            klimatinnovation som nu kom ­ mer att genomföras och bli verklighet
            tack vare Industriklivet och fram ­ över också tack vare den nya
            fonden för en rättvis klimatomställning, kom ­ mer att ge en avgörande
            utvecklingskraft för hela världen.
          </note>
          <note>
            Nästa stora utvecklingsområde blir att öka investeringarna i
            återvinning av plaster och biomaterial. Även biobaserade material
            behöver återvinnas, och bioekonomin behöver utvecklas på ett sådant
            sätt att det är förenligt med att nå andra miljö- och samhällsmål
            med hänsyn till konsekvenserna för kolsänkor och biologisk mångfald
            över tiden. I det här arbe ­ tet kommer regeringens aviserade
            cirkulära bioekonomistrategi att bli ett viktigt verktyg.
          </note>
          <note>
            Vi diskuterar ofta skogspolitik och klimatnytta här i kammaren.
            Flera talare har varit inne på det området i den här debatten.
            Klimatnyttan i skogen står på tre ben. Det första är substitutionen,
            det vill säga att man kan ersätta fossila produkter med bioråvaror.
            Det andra är kolsänkan, det vill säga att skog och mark binder
            koldioxid när skogen står och växer. Det tredje är den biologiska
            mångfalden, som är själva grunden för att vi får tillväxt i skogen.
            Det är viktigt att komma ihåg att det inte finns någon koppling
            mellan avverkningsvolymer och graden av substitution. Den här
            handlingsplanen för framtiden behöver också innefatta att vi får
            en utveckling i industriell verksamhet där vi får fler långlivade
            produkter från bioråvaror.
          </note>
          <note>
            Herr talman! Det förekom en debatt här tidigare mellan två ledamöter
            om trafikpolitiska och energipolitiska åsikter som förts fram
            av några av partierna. Det är verkligen frågor som hör hemma i
            den regionala tillväxtdebatten. Jag vill inte förlänga debatten
            jättemycket. Vi har i andra sammanhang lyft fram att vi har en
            infrastrukturproposition som kommer att vara rekordstor, med 876
            miljarder kronor. Regionala flygplatser är viktiga, inte minst
            utifrån ett beredskapsperspektiv. Men vissa flygplatser ute i
            Sverige ligger väldigt nära andra flygplatser på orter där det
            redan finns järnvägsförbindelser.
          </note>
          <note>
            Statens roll när det gäller de regionala flygplatserna måste
            bli mer ren ­ odlad så att vi verkligen satsar på de regionala
            flygplatser som behövs.
          </note>
          <note>
            Från Miljöpartiets sida vill vi också lyfta fram i den energidebatt
            som pågår och som kommer upp i nästan alla debatter här i kammaren
            att det inte finns någon elbrist i Sverige. Vi är nettoexportör
            av el från Sverige. Däremot finns det en effektbrist. Det handlar
            om att elen kanske inte är på rätt ställe hela tiden. Det är väldigt
            viktigt att man utvecklar energidebatten så att man inte utgår
            från felaktigheter.
          </note>
          <note>
            Herr talman! Det finns mycket att säga om den regionala utvecklingspolitiken.
            Jag tror att det viktigaste är att den regionala utvecklingspolitiken
            måste styras från den regionala och lokala nivån.
          </note>
          <note>
            Med förordningen om regionalt tillväxtarbete och lagen om regionalt
            utvecklingsansvar har regionerna det viktiga ansvaret att ta fram
            sina re ­ gionala utvecklingsstrategier.
          </note>
          <note>
            Jag hoppas att den handlingsplan som regeringen nu ska ta fram
            kommer att ligga i fas med alla dessa regionala utvecklingsstrategier
            så att vi verkligen häm tar kraft från varandra mellan den statliga
            och den regionala nivån.
          </note>
          <note>
            Den regionala utvecklingsstrategin i mitt hemlän Uppsala län
            är utvecklad på ett mycket bra sätt. Där har man förenat arbetet
            med Agenda 2030-strategin och den regionala strategin. Just att
            kunna arbeta med de internationella perspektiven i det lokala
            och regionala arbetet tror jag verkligen är framtiden.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 15 Nordiskt samarbete
          </note>
          <note>
            Utrikesutskottets betänkande 2020/21:UU4
          </note>
          <note>
            Nordiskt samarbete (skr. 2020/21:90 och redog. 2020/21:NR1
          </note>
          <note>
            föredrogs.
          </note>
          <note>
            Anf. 103 HANS WALLMARK (M):
          </note>
          <note>
            Herr talman! Norden är vardag och fest. Norden är familj och
            släktskap. Norden är kultur, känsla och identitet. Norden är folk
            och företagsamhet. Norden är glädje och sorg. Glädje och sorg.
          </note>
          <note>
            Herr talman! Det är dessvärre mer sorg och förtvivlan i gränsbygder
            nu under pandemins tid än tidigare. Fungerande samarbeten, utbyte
            och kontakter har prövats hårt och i vissa fall inte klarat av
            påfrestningarna. Låt oss vara ärliga. En viktig förklaring är
            att de nordiska länderna har hanterat pandemin så olika, och i
            varje fall med helt olika resultat där Sverige med sina dödstal
            i covid-19 sticker ut på ett mörkt sätt.
          </note>
          <note>
            När det i pandemins inledning våren 2020 riktades kritik mot
            senfärdighet och bristande koordinering hos den svenska regeringen
            kan dessvärre samma argument nu framföras när det gäller att öppna
            samhället som en positiv konsekvens av fler och fler vaccinerade.
            Då handlade det om bristande smittspårning och handfallenhet kring
            döden på äldreboenden, och nu handlar det om avsaknaden av en
            plan för det nya normala.
          </note>
          <note>
            Herr talman! Öppna och stängda gränser om vartannat har utöver
            svårigheter också skapat förvirring. De nordiska länderna har
            inte samordnat sina regelverk och rutiner. När det har varit möjligt
            att resa i en riktning utan begränsningar har det varit stopp
            i den andra. Det har funnits olika tolkningar av om man är dagpendlare
            eller veckopendlare och med eller utan gjort antikroppstest.
          </note>
          <note>
            I gränsbygderna märks påfrestningarna på ett helt annat sätt.
            Medborgare har känt sig utlämnade och brotta ts med stora vardagssvårigheter.
            Särskilt besvärligt har det varit för butiker och näringsidkare
            i gränsområden som tidigare levt på en relativt fri och obehindrad
            rörlighet mellan länderna som gynnat handel och service. För den
            enskilde medborgaren har bristande koordinering lyst så som eldskrift.
          </note>
          <note>
            Herr talman! Statsminister Stefan Löfven har tillsammans med
            sina nordiska regeringskollegor ställt sig bakom en gemensam vision
            om att Norden ska bli världens mest integrerade region till 2030.
            Efter pandemin står man onekligen ganska långt från det förverkligandet.
            Känslan för det nordiska och vår samhörighet har fått sig en törn.
          </note>
          <note>
            Att de nordiska länderna hanterat den pågående pandemin olika
            väcker viktiga frågor om vår förmåga att möta globala utmaningar
            tillsammans. Efter den kris som nu drabbat våra samhällen finns
            anledning att utvärdera hur samarbetet i vårt närområde fungerar,
            hur relationerna mellan våra länder påverkats och framför allt
            hur vi gemensamt ska möta de ekonomiska och sociala konsekvenserna
            av covid-19.
          </note>
          <note>
            Moderaterna anser att det finns ett stort behov av en nordisk
            corona ­ kommission som utvärderar det nordiska samarbetet under
            krisen. Det är bra att Nordiska ministerrådet har gett ett särskilt
            utredningsuppdrag till Finlands duktiga Jan-Erik Enestam. Men
            vi vill se en nordisk kommission på ungefär samma sätt och med
            samma utformning som den svenska Coro ­ nakommissionen som regeringen
            först motsatte sig och till slut tvingades acceptera.
          </note>
          <note>
            Herr talman! Låt oss påminna oss om att Norden är Sveriges hemmamarknad.
            Våra viktigaste import- och exportmarknader finns delvis här.
            Norden är således vår språngbräda ut i världen. Just därför är
            det så betydelsefullt med fördjupat samarbete kring ekonomi och
            innovationer. Norden är sammantaget världens tolfte största ekonomi
            och ungefär lika stor som den ryska ekonomin. Norge är Sveriges
            största exportmarknad – ibland är det Tyskland – och dubbelt så
            stor som Folkrepubliken Kina är . Finland och Danmark är också
            mycket viktiga handelspartner. Omvänt finns ett beroende av Sverige
            i de andra nordiska länderna. Vi är helt enkelt hoptvinnade.
          </note>
          <note>
            Herr talman! Goda kommunikationer är viktiga för tillväxt och
            välstånd. Den här typen av investeringar är också mycket långsiktiga,
            varför samarbete och koordinering är en styrka. Från parlamentariskt
            håll i Nordiska rådet – över parti-, block- och nationsgränser
            – har uttryckts ett starkt önskemål om ett nordiskt ministerråd
            för trafik-, transport- och infrastrukturfrågor.
          </note>
          <note>
            När den globala konkurrensen ökar ställs stora krav på vår anpassningsförmåga
            och ett nordiskt samarbete med tydlig inriktning mot innovation
            och konkurrenskraft. En välfungerande nordisk infrastruktur som
            baserar sig på fri rörlighet har stor betydelse för vår tillväxt,
            inte minst i gränsregionerna.
          </note>
          <note>
            Döm om min förvåning, herr talman, när de socialdemokrater som
            i den svenska delegationen och i olika organ i Nordiska rådet
            högljutt och bestämt efterlyst ett ministerråd för infrastruktur
            nu backar. Ni har chansen att rösta med Moderaterna, Centerpartiet
            och Vänsterpartiet men kommer att säga nej. Vi hör, och vi ser.
          </note>
          <note>
            Den värdegemenskap och de strategiska såväl som historiska band
            som för Sverige samman med grannländerna i Norden och Baltikum
            ska värnas. Samarbetet mellan de åtta nordisk-baltiska staterna,
            de så kallade NB8, utgör en viktig grund för Sveriges förmåga
            att forma allianser med likasinnade och bygga en grund för vårt
            engagemang i världen, och det behöver stärkas.
          </note>
          <note>
            Exempel på frågor som belyser vikten av ett starkare samarbete
            inom NB8 är den farliga och oroande utvecklingen i Belarus, stödet
            till Ukraina under fortsatta anfall från Ryssland samt en kritisk
            granskning av byggandet av det belarusiska kärnkraftverket i Astravets
            invid Litauens gräns liksom Nord Stream 2 där de ryska rören går
            i Östersjön.
          </note>
          <note>
            Moderaterna har med sina systerpartiet i Norden drivit på för
            en gemensam krisberedskap. En rapport om så kallad samfundssäkerhet
            antogs av Nordiska rådet här i Stockholm under sessionen 2019.
            Det var ett viktigt steg.
          </note>
          <note>
            Det nordiska försvarssamarbetet utgör en central plattform för
            långsiktig trygghet i Norden. I juli 2020 presenterade Björn Bjarnason
            från Island en uppföljning på den så kallade Stoltenbergrapporten
            som framför allt fokuserat på ett ökat samarbete mellan de nordiska
            länderna mot hybridhot och cyberangrepp. Det är angeläget att
            de nordiska länderna gemensamt omsätter så många som möjligt av
            de förslag som rapporten föreslår i praktiken för att öka det
            nordiska samarbetet inom dessa områden.
          </note>
          <note>
            Vidare bör de nordiska länderna agera solidariskt när enskilda
            eller flera nordiska länder utsätts för cyberangrepp. En viktig
            inspirationskälla är den europeiska diplomatiska cyberverktygslåda
            som lades fram 2017 för att öka samarbetet, öka möjligheterna
            att begränsa cyberhot på kort och lång sikt samt ge möjlighet
            att påverka hotfulla aktörers uppförande. En motsvarande nordisk
            diplomatisk verktygslåda skulle innebära ett solidariskt agerande.
          </note>
          <note>
            Herr talman! Norges storting, vårt systerparlament, och Finlands
            riksdag har båda också utsatts för cyberangrepp. Moderaterna och
            våra nordiska systerpartier anser därför att det behövs en gemensam
            solidaritetsförklaring mellan de nordiska parlamenten. När ett
            nordiskt parlament angrips ska det ses som en attack på alla och
            därmed på vår demokrati i Norden.
          </note>
          <note>
            När Norden och Baltikum nämns finns det också anledning att fundera
            i ännu bredare termer: Hur kan vi fördjupa nordiskt och baltiskt
            samarbete med exempelvis Storbritannien eller Polen och, viktigast
            av allt, med Tyskland som är en central ekonomisk partner till
            Sverige. Inte minst det senare landet har stor betydelse även
            för svensk turism och upplevelseföretag. Oklarheterna om hur det
            går att resa i Europa och villkoren för att komma in i olika länder,
            inklusive de egna regler som vi sätter upp i Sverige, skapar förvirring
            och förhindrar viktigt utbyte.
          </note>
          <note>
            Herr talman! Vårt Norden är glädje och sorg. Min förhoppning
            är att vi efter pandemin kan se mer glädje och mindre sorg.
          </note>
          <note>
            Jag vill dessutom som ordförande i den svenska delegationen tacka
            ledamöter från alla partier för stort engagemang och hög aktivitetsgrad
            i Nordiska rådet, även om merparten av mötena har skett via Zoom
            och Kudo. Jag vill tacka ansvarigt statsråd. Även om jag är kritisk
            till regeringens politik vill jag uttrycka stor erkänsla för Anna
            Hallbergs engagemang och hennes villighet att ställa upp och samtala
            med både medborgare och parlamentariker, och det ska sägas i denna
            kammare.
          </note>
          <note>
            För Moderaternas del, herr talman, vill jag yrka bifall till
            reservation 6 av Moderaterna, Centern och Vänsterpartiet angående
            ett ministerråd för infrastruktur och transport, till reservation
            12, också av Moderaterna, Centerpartiet och Vänsterpartiet, angående
            en nordisk coronakommission samt till reservation 7 av Moderaterna
            ensamt om det bristfälliga nordiska samarbetet under covid-19-pandemin.
          </note>
          <note>
            Anf. 104 ARON EMILSSON (SD):
          </note>
          <note>
            Herr talman! Norden ser en ljusning. Det finns hopp. Sverige
            lättade den 31 maj på inreserestriktionerna för våra grannländer,
            och vaccineringen går faktiskt framåt i Norden. Portarna kommer
            att kunna öppnas, den nordiska arbetsmarknaden återuppstå och
            det kulturella utbytet återuppväckas.
          </note>
          <note>
            Det har varit ett år av lidande för den nordiska modellen i bemärkelsen
            fem länder – en familj.
          </note>
          <note>
            Till skillnad från vid migrationskrisen 2015 är det inte bara
            Sverige som gått sin egen väg i förhållande till övriga nordiska
            länder och syskon, utan under pandemin har var och en och hela
            familjen stängt in sig på sin egen kammare och snickrat på sin
            egen teori om hur man ska bemöta denna kris.
          </note>
          <note>
            Generalfelet var obefintlig koordinering och kommunikation på
            statsministernivå från dag ett, då en samlad ordning för en samlad
            strategi hade kunnat aktiveras, även om den under resans gång
            säkerligen hade fått korrigeras och justeras efter lokala variationer.
            En anledning stavas bristande tillit, en annan bristande mekanismer
            och en tredje inrikes skillnader i politisk kultur i förhållande
            till myndigheternas mandat i relation till de folkvalda regeringarnas.
            Vad dessa anledningar har gemensamt är att ingen av dem leder
            till visionen om världens mest integrerade region – tvärtom.
          </note>
          <note>
            Med anledning av detta, herr talman, yrkar jag bifall till Sverigedemokraternas
            reservation 8 under punkt 3.
          </note>
          <note>
            Herr talman! Vi har under riksmötets gång tagit många mått och
            steg som svensk delegation i Nordiska rådet, som enskilda partier
            och som nordiska partigrupper i det parlamentariska samarbetet.
            Vi har tagit mått och steg för att påkalla samråd mellan regeringarna
            och minimera konsekvenserna av gränsstängningar och patrullerande
            soldater mellan brödrafolken. Om detta har jag själv också hållit
            längre anföranden tidigare, exempelvis under den särskilda debatten
            tidigare i våras här i kammaren. Nyligen undertecknade jag också
            ett medlemsförslag från Nordisk frihets sida om en ny form av
            formaliserat statsministersamråd och en krisberedskapskommitté
            som kommer att beredas i Nordiska rådet framöver.
          </note>
          <note>
            I dagens debatt vill jag lyfta blicken och omnämna vitala delar
            av nordisk samverkan som behöver förstärkas eller helt komma på
            plats vid tiden efter pandemins klor. Låt mig peka på Sverigedemokraternas
            följdmotion till betänkandet.
          </note>
          <note>
            I utrikesutskottets betänkande 4 Nordiskt samarbete finns totalt
            30 yrkanden från allmänna motionstiden och 40 yrkanden i följdmotioner
            till regeringens skrivelse. Över hälften av dessa yrkanden har
            sverigedemokrater som avsändare. Jag vill därför rikta en eloge
            till vår partigrupp i den svenska delegationen för ett målmedvetet
            arbete med att utveckla ett reformbatteri som faktiskt kan gjuta
            ny energi i det nordiska samarbetet.
          </note>
          <note>
            För oss sverigedemokrater är det nordiska samarbetet nämligen
            inget endast ”nice to know” som man sköter med vänsterhanden utan
            ett ”need to know” där vi torgför genomgripande reformer som skulle
            ge Norden ett skritt mot världens mest integrerade region. Det
            handlar, herr talman, om en formaliserad ordning för nya former
            av statsministersamråd och en ny form av krisberedskapskommitté.
            Men det handlar också om en harmonisering av lagstiftning i en
            skala som vi inte är i närheten av i dag. Våra beslutande organ,
            inte minst de verkställande organen i form av regeringarna, behöver
            ta intryck av näringslivets och kulturlivets framgångssaga när
            det kommer till samverkan i realitet.
          </note>
          <note>
            Låt mig citera Tobias Wikström i Dagens industri tidigare i veckan:
            ”Det nordiska utbytet är intensivt på många områden, utom i politiken.
            Om lagstiftning är harmoniserad i Norden är det EU:s förtjänst,
            inte regeringar ­ nas.” Wikström konstaterar vidare: ”Det första
            stora beslutet som nordiska länder tog i början av pandemin var
            att stänga gränserna mot var ­ andra.” Samtidigt konstaterar Wikström
            att de skandinaviska språken kan betrak ­ tas som dialekter och
            understryker det faktum att vi både bokstavligt och bildligt bildar
            familj över gränserna. Ledartexten belyser också 50 ‑ talets genomgripande
            politiska reformer i form av passunionen och den gemen ­ samma
            arbetsmarknaden men konstaterar ändå avslutningsvis dystert att
            ”det är inte tillräckligt viktigt att få lagstiftning att passa
            med grann ­ län ­ derna”. Och han tar i med: ”Räkna inte med politikerna
            och statsappara ­ terna.”
          </note>
          <note>
            Det här, herr talman, är en signal om hur svag tilliten är till
            den representativa demokratins förmåga att inte bara i ord utan
            också handling bana väg för världens mest integrerade och hållbara
            region. Det nordiska guldet får inte bli till sand.
          </note>
          <note>
            För att kunna hantera ett Norden i kris behöver vi bli bättre
            på att samverka i normaltillstånd. Vi vill därför att regeringen
            utreder möjligheten att bättre koordinera införlivandet av EU-direktiv
            i de nordiska ländernas lagstiftning, så att det inte uppstår
            oönskade olikheter på förhand. Vi menar att det finns stora vinster
            i att nya lagförslag kompletteras med en konsekvensanalys av hur
            de påverkar relationerna till de nordiska grannländerna och hur
            de slår mot människor och företag som bor i respektive verkar
            över gränserna i Norden.
          </note>
          <note>
            Herr talman! Ett geopolitiskt spänningsfält som väcker allt större
            intresse hos fler och fler, däribland Kina, är Arktis. Miljön
            i Arktis är unik. Den biologiska mångfalden är av särskild vikt
            att bevara vad gäller natur, kultur och djurliv. Kombinationen
            av ett långsiktigt miljötänkande och utvinning av naturresurser
            måste tas i beaktande. Det finns i det här området många unika
            arter som faktiskt riskerar att försvinna om inte hänsyn tas till
            mänsklig aktivitet i området. Det är också viktigt att identifiera
            kultur- och naturlämningar av höga skyddsvärden, så att de kan
            skyddas från skadlig påverkan, och att ta intryck av Färöarna
            och andra områden som konkret och handfast kunnat kombinera utveckling
            och tillväxt med vård och värn av natur- och kulturmiljöer.
          </note>
          <note>
            Herr talman! Vi rör oss från den ena utposten i det geografiska
            Norden till den andra geografiska randen, nämligen Östersjöregionen
            och Baltikum. Vi ser från Sverigedemokraternas sida väldigt positivt
            på inte minst det nordisk-baltiska samarbetet, detta särskilt
            i en tid av oro och instabilitet i Östersjöregionen. Samarbetet
            mellan de nordiska länderna och Baltikum är ett samarbete som
            kan utvecklas både på regeringsnivå och på parlamentarisk nivå
            i alla formella och informella format som vi känner. Men det finns
            också stora möjligheter att upprätta mer av ett gemensamt cyberförsvar,
            som har diskuterats. Det finns stor potential att tillsammans
            med övriga Östersjöstater samverka om insatser mot vrakplundring,
            illegal export av marinarkeologiskt kulturarv etcetera. Det är
            ett känt och växande problem i takt med teknikutvecklingen, som
            faktiskt gör det lättare att spåra och plundra orörda vrakmiljöer
            i Östersjön.
          </note>
          <note>
            Herr talman! I vår följdmotion till regeringens skrivelse lägger
            vi fram 24 åtgärdsförslag för ett mer integrerat, effektivt och
            robust nordiskt samarbete. Det handlar om att främja handel, innovationer
            och Norden som besöksmål. Det handlar om ett ökat nordiskt samarbete
            inom ramen för EU-samarbetet och ett nytt nära samarbete med Storbritannien
            i kölvattnet efter brexit. Det handlar om att stärka den nordiska
            språkförståelsen och verka för en nordisk kulturkanon i de nordiska
            skolorna, där Norden i skolan inte är tillräcklig. Utbildningsväsendet
            är A och O för att understödja en tidig nordisk samhörighet.
          </note>
          <note>
            Det handlar om att utvidga och skapa förståelse för det nordiska
            utbytet, för den nordiska samhörigheten och för att vi delar såväl
            geografisk miljö som kulturell närhet. Vi delar Östersjön, så
            inte minst handlar det också om att utveckla gemensamma förvaltningssystem
            och miljöstandarder för fiskerinäringen.
          </note>
          <note>
            Efter denna överflygning, herr talman, vill jag avsluta med att
            Nordens sak är vår. Det våras för Norden. Jag vet att du är och
            du blir vad du var, som vi sjunger i nationalsången. Låt det bli
            ett lockrop för Norden som världens mest integrerade och hållbara
            region på riktigt!
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 16 Beslut om ärenden som slutdebatterats den 27 maj
          </note>
          <note>
            MJU18 Material och produkter avsedda att komma i kontakt med
            livsmedel
          </note>
          <note>
            Punkt 5 (Beredskapslager och strategiska livsmedelsanläggningar)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            10 för res. 4
          </note>
          <note>
            11 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 4: 10 SD
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Stärkt självförsörjning av livsmedel och tillgång till
            dricksvatten)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            3. res. 8 (L)
          </note>
          <note>
            Förberedande votering:
          </note>
          <note>
            11 för res. 5
          </note>
          <note>
            3 för res. 8
          </note>
          <note>
            42 avstod
          </note>
          <note>
            293 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            30 för utskottet
          </note>
          <note>
            11 för res. 5
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 1 KD, 3 MP, 1 -
          </note>
          <note>
            För res. 5: 11 M
          </note>
          <note>
            Avstod: 10 SD, 2 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Kvantitativa mål för självförsörjningsgraden av livsmedel)
          </note>
          <note>
            1. utskottet
          </note>
          <note>
            2. res. 10 (KD)
          </note>
          <note>
            Votering:
          </note>
          <note>
            43 för utskottet
          </note>
          <note>
            3 för res. 10
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 10: 3 KD
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Jordbrukets beredskap)
          </note>
          <note>
            1. utskottet
          </note>
          <note>
            2. res. 13 (C)
          </note>
          <note>
            Votering:
          </note>
          <note>
            30 för utskottet
          </note>
          <note>
            5 för res. 13
          </note>
          <note>
            21 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 L, 3 MP, 1 -
          </note>
          <note>
            För res. 13: 5 C
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU19 Cirkulär ekonomi
          </note>
          <note>
            Punkt 4 (Definitionen av avfall och avfall som resurs)
          </note>
          <note>
            1. utskottet
          </note>
          <note>
            2. res. 6 (M, KD)
          </note>
          <note>
            Votering:
          </note>
          <note>
            27 för utskottet
          </note>
          <note>
            14 för res. 6
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 L, 3 MP, 1 -
          </note>
          <note>
            För res. 6: 11 M, 3 KD
          </note>
          <note>
            Avstod: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Återanvändning och återvinning av textilier)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            3. res. 15 (C, V)
          </note>
          <note>
            Förberedande votering:
          </note>
          <note>
            10 för res. 14
          </note>
          <note>
            9 för res. 15
          </note>
          <note>
            37 avstod
          </note>
          <note>
            293 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            10 för res. 14
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 2 KD, 3 L, 3 MP
          </note>
          <note>
            För res. 14: 10 SD
          </note>
          <note>
            Avstod: 11 M, 5 C, 4 V, 1 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 17 (Matsvinn och matavfall)
          </note>
          <note>
            1. utskottet
          </note>
          <note>
            2. res. 27 (KD)
          </note>
          <note>
            Votering:
          </note>
          <note>
            35 för utskottet
          </note>
          <note>
            3 för res. 27
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 MP, 1 -
          </note>
          <note>
            För res. 27: 3 KD
          </note>
          <note>
            Avstod: 10 SD, 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 21 (Kartläggning av behovet av sanering)
          </note>
          <note>
            1. utskottet
          </note>
          <note>
            2. res. 33 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 33
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 33: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 17 Beslut om ärenden som slutdebatterats den 1 juni
          </note>
          <note>
            FiU33 Ändringar i regelverket om hantering av finansiella företag
            i kris
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Beräkningen av kravet på efterställda skulder)
          </note>
          <note>
            1. utskottet
          </note>
          <note>
            2. res. (M, SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            21 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res.: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            FiU47 Genomförande av ändringar i Solvens II-direktivet
          </note>
          <note>
            Kammaren biföll utskottets förslag.
          </note>
          <note>
            FiU50 Nya kapitaltäckningsregler för värdepappersbolag
          </note>
          <note>
            Kammaren biföll utskottets förslag.
          </note>
          <note>
            SoU16 Hälso- och sjukvårdens organisation m.m.
          </note>
          <note>
            Punkt 1 (Hälso- och sjukvårdens organisation och styrning)
          </note>
          <note>
            1. utskottet
          </note>
          <note>
            2. res. 3 (C)
          </note>
          <note>
            Votering:
          </note>
          <note>
            19 för utskottet
          </note>
          <note>
            5 för res. 3
          </note>
          <note>
            32 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 MP
          </note>
          <note>
            För res. 3: 5 C
          </note>
          <note>
            Avstod: 11 M, 10 SD, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Primärvården)
          </note>
          <note>
            1. utskottet
          </note>
          <note>
            2. res. 10 (KD)
          </note>
          <note>
            Votering:
          </note>
          <note>
            24 för utskottet
          </note>
          <note>
            3 för res. 10
          </note>
          <note>
            29 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 10: 3 KD
          </note>
          <note>
            Avstod: 11 M, 10 SD, 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Smittskyddsläkare)
          </note>
          <note>
            1. utskottet
          </note>
          <note>
            2. res. 12 (S, V, L, MP)
          </note>
          <note>
            Votering:
          </note>
          <note>
            29 för utskottet
          </note>
          <note>
            26 för res. 12
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD
          </note>
          <note>
            För res. 12: 16 S, 4 V, 3 L, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Amineh Kakabaveh (-) anmälde att hon avsett att rösta nej men
            markerats ha avstått från att rösta.
          </note>
          <note>
            Punkt 4 ( Medicinskt ansvarig för rehabilitering )
          </note>
          <note>
            1. utskottet
          </note>
          <note>
            2. res. 1 3 (S, MP)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 5 (Privata sjukvårdsförsäkringar)
          </note>
          <note>
            1. utskottet
          </note>
          <note>
            2. res. 15 (V)
          </note>
          <note>
            Votering:
          </note>
          <note>
            46 för utskottet
          </note>
          <note>
            5 för res. 15
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 L, 3 MP
          </note>
          <note>
            För res. 15: 4 V, 1 -
          </note>
          <note>
            Avstod: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Breddad vårdgaranti)
          </note>
          <note>
            1. utskottet
          </note>
          <note>
            2. res. 21 (M)
          </note>
          <note>
            Votering:
          </note>
          <note>
            31 för utskottet
          </note>
          <note>
            11 för res. 21
          </note>
          <note>
            13 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 2 MP, 1 -
          </note>
          <note>
            För res. 21: 11 M
          </note>
          <note>
            Avstod: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 14 MP,
            1 -
          </note>
          <note>
            Punkt 11 (Uppdämda vårdbehov)
          </note>
          <note>
            1. utskottet
          </note>
          <note>
            2. res. 23 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 23
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 23: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 25 (Tandvård)
          </note>
          <note>
            1. utskottet
          </note>
          <note>
            2. res. 45 (L)
          </note>
          <note>
            Votering:
          </note>
          <note>
            40 för utskottet
          </note>
          <note>
            3 för res. 45
          </note>
          <note>
            13 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP, 1 -
          </note>
          <note>
            För res. 45: 3 L
          </note>
          <note>
            Avstod: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            SkU23 Genomförande av bestämmelsen i EU:s direktiv mot skatte
            ­ undandraganden för att motverka omvända hybrida missmatch ­
            ningar
          </note>
          <note>
            Kammaren biföll utskottets förslag.
          </note>
          <note>
            SkU28 Justerad beräkning av bilförmån
          </note>
          <note>
            Punkt 1 (Justerad beräkning av bilförmån)
          </note>
          <note>
            1. utskottet
          </note>
          <note>
            2. res. 1 (M, SD)
          </note>
          <note>
            Votering:
          </note>
          <note>
            32 för utskottet
          </note>
          <note>
            21 för res. 1
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 1: 11 M, 10 SD
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Högre förmånsvärde för dyra bilar)
          </note>
          <note>
            1. utskottet
          </note>
          <note>
            2. res. 2 (KD)
          </note>
          <note>
            Votering:
          </note>
          <note>
            53 för utskottet
          </note>
          <note>
            3 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP, 1 -
          </note>
          <note>
            För res. 2: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            SkU30 Ändrade regler för mervärdesskatt vid handel med avfall
            och skrot
          </note>
          <note>
            Kammaren biföll utskottets förslag.
          </note>
          <note>
            SkU31 Riksrevisionens rapport om särskild löneskatt för äldre
          </note>
          <note>
            1. utskottet
          </note>
          <note>
            2. res. (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res.: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            SkU34 Uppsägning av skatteavtalet mellan Sverige och Grekland
          </note>
          <note>
            Kammaren biföll utskottets förslag.
          </note>
          <note>
            SkU35 Uppsägning av skatteavtalet mellan Sverige och Portugal
          </note>
          <note>
            Kammaren biföll utskottets förslag.
          </note>
          <note>
            TU14 Luftfartsfrågor
          </note>
          <note>
            Punkt 1 (Miljöstyrande start- och landningsavgifter för flyget)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            14 för res. 1
          </note>
          <note>
            10 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 2 L, 3 MP, 1 -
          </note>
          <note>
            För res. 1: 11 M, 3 KD
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 17 L, 13 MP,
            1 -
          </note>
          <note>
            Punkt 2 (Framtiden för Bromma och Arlanda flygplats)
          </note>
          <note>
            1. utskottet
          </note>
          <note>
            2. res. 3 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 3: 16 S, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Stöd till regionala flygplatser)
          </note>
          <note>
            1. utskottet
          </note>
          <note>
            2. res. 4 (M)
          </note>
          <note>
            3. res. 5 (SD)
          </note>
          <note>
            4. res. 6 (C)
          </note>
          <note>
            5. res. 8 (L)
          </note>
          <note>
            Förberedande votering 1:
          </note>
          <note>
            Kammaren antog med acklamation res. 6 som motförslag i nästa
            förberedande votering.
          </note>
          <note>
            Förberedande votering 2:
          </note>
          <note>
            10 för res. 5
          </note>
          <note>
            5 för res. 6
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 3:
          </note>
          <note>
            11 för res. 4
          </note>
          <note>
            10 för res. 5
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            11 för res. 4
          </note>
          <note>
            21 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 4: 11 M
          </note>
          <note>
            Avstod: 10 SD, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU31 Avgift för intyg om godkänd bastjänstgöring
          </note>
          <note>
            Kammaren biföll utskottets förslag.
          </note>
          <note>
            NU23 Stärkt skydd för geografiska beteckningar och tydligare
            regler vid registrering av varumärken och företagsnamn i ond tro
          </note>
          <note>
            Punkt 2 (Information om skyddade geografiska beteckningar)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 1: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Vissa frågor om upphovsrätt)
          </note>
          <note>
            1. utskottet
          </note>
          <note>
            2. res. 4 (C)
          </note>
          <note>
            Votering:
          </note>
          <note>
            41 för utskottet
          </note>
          <note>
            5 för res. 4
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP, 1 -
          </note>
          <note>
            För res. 4: 5 C
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Kostnader i mål om patent)
          </note>
          <note>
            1. utskottet
          </note>
          <note>
            2. res. 6 (M, L)
          </note>
          <note>
            Votering:
          </note>
          <note>
            32 för utskottet
          </note>
          <note>
            14 för res. 6
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP, 1 -
          </note>
          <note>
            För res. 6: 11 M, 3 L
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Övriga frågor om immaterialrätt)
          </note>
          <note>
            1. utskottet
          </note>
          <note>
            2. res. 10 (SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            9 för res. 10
          </note>
          <note>
            12 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 10: 9 SD
          </note>
          <note>
            Avstod: 11 M, 1 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU24 Nationell strategi för hållbar regional utveckling i hela
            landet 2021 – 2030
          </note>
          <note>
            Punkt 1 (En nationell strategi 2021 – 2030)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            V otering:
          </note>
          <note>
            30 för utskottet
          </note>
          <note>
            24 för res. 1
          </note>
          <note>
            2 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Avstod: 1 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Lorena Delgado Varas (V) anmälde att hon avsett att rösta ja
            men markerats ha avstått från att rösta.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (V)
          </note>
          <note>
            Votering:
          </note>
          <note>
            27 för utskottet
          </note>
          <note>
            4 för res. 2
          </note>
          <note>
            25 avstod
          </note>
          <note>
            293 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 2: 4 V
          </note>
          <note>
            Avstod: 11 M, 10 SD, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Övrigt om regional utveckling)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            32 för utskottet
          </note>
          <note>
            10 för res. 4
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 4: 10 SD
          </note>
          <note>
            Avstod: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            § 19 (forts. från § 15) Nordiskt samarbete (forts. UU4)
          </note>
          <note>
            Anf. 105 LINDA MODIG (C):
          </note>
          <note>
            Herr talman! Nordens kanske största tillgång är den fria rörligheten
            och passfriheten. På senare år har vi sett hur den gång på gång
            har utmanats. Det hann inte gå ens ett halvår från det att de
            nordiska statsministrarna antog den nya visionen om att Norden
            ska bli världens mest hållbara och integrerade region år 2030
            tills pandemin bröt ut och ställde allt på ända.
          </note>
          <note>
            Efter snart ett och ett halvt år med pandemi och stängda gränser,
            inreserestriktioner, krav på karantän och negativt covidtest,
            där varje land har föredragit att sluta sig inom sitt eget lands
            gränser och på egen hand bekämpa coronaviruset, framstår visionen
            om Norden som världens mest integrerade region som avlägsen men
            förpliktande. Låt mig nämna ett exempel på hur knepigt det har
            varit för våra medborgare och våra gränspendlare att hänga med
            i restriktionerna. Under pandemins första 54 veckor ändrade Norge
            restriktionerna 48 gånger med stora konsekvenser som följd.
          </note>
          <note>
            I det vägval som det nordiska samarbetet nu står inför kan vi
            välja att antingen låta det somna in eller ta tag i det och fördjupa
            och utveckla samarbetet. Centerpartiet är varm förespråkare för
            att vi ska fördjupa och utveckla det nordiska samarbetet liksom
            för det svenska engagemanget i Barentsrådet och Arktiska rådet.
          </note>
          <note>
            Den pandemi och kris som vi nu går igenom har blottlagt stora
            brister när det gäller de nordiska ländernas förmåga till handgripligt
            samarbete vid allvarliga händelser. Inför framtiden finns ett
            starkt behov av att vitalisera och utveckla det nordiska samarbetet.
            Att gränser mellan våra länder under senare år har stängts är
            ett svaghetstecken och något som måste undvikas i framtiden.
          </note>
          <note>
            Vi har tyvärr också sett att nya gränshinder och störningar av
            den fria rörligheten har uppstått under pandemin. Det är därför
            mycket angeläget och glädjande att Nordiska ministerrådet nu anammat
            vårt förslag att göra en genomlysning av regeringarnas pandemihantering
            och dra lärdomar för framtiden av vunna erfarenheter. Vi hade
            helst velat se en nordisk corona ­ kommission, men det viktigaste
            är att vi drar lärdomar av pandemibekämpningens tillkortakommanden.
          </note>
          <note>
            Genomlysningen kan förhoppningsvis leda till att regeringarna,
            när det nordiska samarbetet möter nästa kris som drabbar oss,
            agerar på ett mer gemensamt och samordnat sätt, som inte sätter
            tusentals gränspendlare i klistret. Med eller utan genomlysning
            av de nordiska regeringarnas pandemihantering menar Centerpartiet
            att det står klart att behovet av ökat samarbete på krisberedskapsområdet
            kvarstår.
          </note>
          <note>
            Herr talman! Vi har ett starkt folkligt stöd för att bygga det
            nordiska samarbetet starkare, djupare och bredare. För att Norden
            ska stå sig starkare som region och för att öka de nordiska ländernas
            konkurrenskraft måste den nordiska integrationen fortgå.
          </note>
          <note>
            Det våra nordiska medborgare efterfrågar är att kunna röra sig
            fritt, utan gränskontroller, och arbeta i hela Norden. Vi vill
            kunna studera och få våra examina godkända och betala skatt och
            få tillgång till sjukvård och pension på ett vettigt sätt om vi
            flyttar inom Norden. Vi vill också ha nordiskt samarbete i försvars-
            och säkerhetsfrågor. Nordens medborgare efterfrågar alltså varken
            sju nya underverk eller mirakel. Låt oss därför försöka fokusera
            på att få det som ligger våra medborgares hjärtan närmast att
            fungera.
          </note>
          <note>
            En förutsättning för att människor, varor, tjänster och kapital
            ska kunna röra sig fritt över gränserna är fysisk och digital
            infrastruktur, som vägar, järnvägar och bredband. Tänk vilka mobilitetsvinster
            vi skulle kunna uppnå om transportnätet i högre grad utvecklades
            utifrån ett nordiskt perspektiv! I dag är planeringen till väldigt
            stor del, för att inte säga uteslutande, en nationell angelägenhet.
          </note>
          <note>
            Centerpartiet vill se en starkare nordisk dimension av fysisk
            och digital infrastruktur. Ett steg på vägen mot en sådan starkare
            nordisk planering skulle vara inrättandet av ett permanent ministerråd
            för transporter. Nordiska rådet har gång på gång påpekat behovet
            av ett ministerråd för transporter. Centerpartiet beklagar att
            regeringen inte hörsammat detta. Det är visserligen bra att ett
            tillfälligt ministerråd för digitaliseringsfrågor kommit till
            stånd. I dag ser vi tyvärr att många för Norden viktiga frågor
            på detta område åsidosätts i regeringarnas samarbete.
          </note>
          <note>
            Herr talman! Effekterna av klimatförändringarna i Arktis för
            både människor och djur är tydliga. Mer behöver göras för att
            skydda de känsligaste områdena kring Arktis. Här krävs ett ökat
            samarbete och ansvarstagande från de berörda länderna. Centerpartiet
            vill till exempel att marina reservat ska etableras för att skydda
            området från exploatering genom olje ‑ , gas- och mineralutvinning
            samt havsfiske och för att skydda invånarna, och Centerpartiet
            vill att regeringen ska driva detta.
          </note>
          <note>
            De nordliga områdena är viktiga inte bara ur klimatsynpunkt utan
            får också allt större betydelse i det säkerhetspolitiska perspektivet.
            Ryssland påverkar vårt nordliga närområde då de rustar militärt
            i Arktis- och Barentsområdena. Detta är en utmaning för oss och
            våra nordiska grannlän ­ d er. Det är viktigt att försöka bibehålla
            Arktis som ett lågspänningsområde.
          </note>
          <note>
            Avslutningsvis, herr talman – för att det nordiska samarbetet
            ska stärkas i framtiden är det av stor vikt att utbyte och samarbete
            mellan ungdomar och ungdomsorganisationer bejakas. Under de senaste
            åren har vi noterat hur stöden från Nordiska barn- och ungdomskommittén,
            Nordbuk, kommit att fokusera mer på kortare projekt. Detta är
            problematiskt efter ­ som fungerande samarbeten ofta kräver kontinuitet
            och långsiktighet. Därför bör regeringen verka för en översyn
            som leder till ökad långsiktighet på detta område.
          </note>
          <note>
            Jag står bakom Centerpartiets samtliga reservationer i betänkandet
            men yrkar bifall endast till reservation 3 under punkt 1.
          </note>
          <note>
            Anf. 106 LORENA DELGADO VARAS (V):
          </note>
          <note>
            Herr talman! Det har varit ett privilegium att vara en del av
            Nordiska rådet. Vi har haft ett väldigt bra samarbete i många
            frågor.
          </note>
          <note>
            Det nordiska samarbetet har stora möjligheter att utvecklas.
            Vi kan lösa gemensamma problem eller dela med oss av lösningar.
            Vi skulle också kunna driva flera frågor i en internationell kontext.
            Nordiska rådet och det nordiska samarbetet har stor potential
            när det gäller att hitta klimatlösningar och lösa energifrågor
            men också sociala och rättsliga frågor. Som en del av det nordiska
            samarbetet har vi möjligheten att ta ledartröjan i en rad frågor
            som är gemensamma och visa vägen för bland annat EU. Men för att
            ett sådant samarbete ska funka och vara trovärdigt krävs gemensamma
            beslut och konkreta handlingar.
          </note>
          <note>
            Gränshinderfrågorna är prioriterade i det nordiska samarbetet.
            Tanken är att vi ska bli den mest sammansvetsade regionen i världen
            – man säger ofta att vi redan är det. Det ska vara lätt att röra
            sig mellan länder, och vi ska kunna flytta från det ena nordiska
            landet till det andra utan administrativa hinder.
          </note>
          <note>
            Tyvärr har den nordiska regionen visat sig inte vara så sammansvetsad
            som vi kanske trodde. Det är coronakrisen som har visat detta,
            precis som den har visat på andra problem vi har på nationell
            nivå. De framgångar som har nåtts i gränshinderfrågorna var som
            bortblåsta. Gränser stängdes utan djupare samtal mellan länderna,
            och öppnandet av gränserna har inte heller skett efter samtal.
          </note>
          <note>
            Till viss del är detta förståeligt då de olika länderna inte
            har haft samma grad av beredskap inför en kris. Detta är något
            som vi kanske behöver diskutera vidare så att vi kan möta kriser
            i framtiden. Här i Sverige kan vi till exempel börja med att stärka
            välfärden.
          </note>
          <note>
            Herr talman! För att driva arbetet framåt har vi i betänkandet
            två reser ­ vationer med avseende på arbetet kring coronakrisen.
            Den första handlar om att eftersträva målet om att Norden ska
            vara en öppen region, där vi kan bo och jobba i olika länder och
            pendla. För att kunna säkerställa detta under kris behöver vi
            vidareutveckla skattesystemet så att folk inte dubbel ­ beskattas,
            som skedde nu under coronakrisen. Vi behöver också ett syste ­
            matiskt arbete när det gäller gränspendlarna, för att värna jobb
            och familj när vi drabbas av kriser som kräver någon form av gränshantering.
          </note>
          <note>
            Den andra reservationen handlar om att skapa en coronakommission.
            Det finns all anledning att granska och utvärdera vårt samarbete
            i ljuset av hur länderna tillsammans har hanterat gemensamma utmaningar
            och pro ­ blem i spåren av coronapandemin. Att de nordiska länderna
            hanterat den pågående pandemin olika väcker viktiga frågor om
            vår förmåga att möta de globala utmaningarna tillsammans. Efter
            den kris som nu har drabbat våra samhällen finns anledning att
            utvärdera hur samarbetet i vårt närområde funkar, hur relationerna
            mellan våra länder påverkats och framför allt hur vi gemensamt
            ska möta de ekonomiska och sociala konsekvenserna av covid-19.
          </note>
          <note>
            De samhällsekonomiska och hälsorelaterade konsekvenserna av coro
            ­ na är stora utmaningar för hela den nordiska regionen, men speciellt
            för gränsregionerna. För att undvika brister i samarbetet framöver
            anser vi att en nordisk coronakommission bör tillsättas, med uppdrag
            att utvärdera de nordiska ländernas agerande och utarbeta en strategi
            för att öka samarbe ­ tet.
          </note>
          <note>
            Vi delar såklart synen att Norden ska vara en integrerad region,
            men detta måste också betyda något i praktiken. I dag upphävs
            många av passunionens ambitioner i en tid då nationalistiska krafter
            tar plats i politiken.
          </note>
          <note>
            Därför är det extra viktigt att regeringen verkar för att gränserna
            mellan de nordiska länderna ska hållas öppna utan gränskontroller
            för nordiska medborgare. Jag vet att vår regering har jobbat med
            detta. Det är inte lätt att få ihop det när länderna tycker olika.
          </note>
          <note>
            Herr talman! Det nordiska samarbetet ska leda till en positiv
            utveckling även utanför Norden. Vi kan visa vägen i en rad frågor.
            Ett viktigt område är hbtq. Här anser vi att vi genom Nordiska
            rådet kan påverka grannländer som de baltiska staterna. I dag
            arrangerar man gemensamma konferenser om människohandel, miljöfrågor,
            energifrågor med mera. Det skulle vara positivt om detta utbyte
            mellan de nordiska och baltiska staterna även omfattade hbtq-frågor.
            Det skulle vara till stort stöd för hbtq och för de feministiska
            rörelserna där. Därför väljer jag att yrka bifall till reservation
            4.
          </note>
          <note>
            Slutligen vill jag lyfta fram rekommendationer som vi från Nordisk
            grön vänster har tagit upp i Nordiska rådet under 2020. Nattåg
            i Norden är ett förslag från Nordisk grön vänster som nu är en
            rekommendation till de nordiska regeringarna. Där har Nordiska
            rådet faktiskt vidareutvecklat vår idé.
          </note>
          <note>
            Vi måste snabbt ställa om våra samhällen för att förhindra en
            okontrol ­ lerbar klimatförändring. Utsläpp från transporter står
            för ungefär en tredje ­ del av våra klimatutsläpp.
          </note>
          <note>
            Inom den nordiska transportsektorn kan man satsa offensivt på
            hållbara alternativ till flyg, till exempel tåg. I dag är tågutbudet
            tvärs igenom de nordiska länderna inte konkurrenskraftigt med
            flygrutterna. Det har i stället skett en försämring gällande utbudet
            av nattåg. Tidigare fanns det en förbindelse från Oslo till Köpenhamn
            och vidare till Tyskland, men denna finns inte längre. Där vill
            vi se satsningar på utbyggd järnvägskapacitet för att underlätta
            tågresandet.
          </note>
          <note>
            Sådana investeringar tar tid och kräver planering. Därför skulle
            vi självklart behöva införa ett ministerråd för transport. Det
            skulle vara strategiskt viktigt och till och med nödvändigt, tror
            jag, för att vi ska kunna bedriva ett sådant arbete tillsammans.
            På så sätt skulle tågen också kunna vara förstahandsalternativet
            på alla resor vid semester inom och utanför Norden. Med nattåg
            till flera orter kan tåget bli det naturliga sättet att resa till
            Paris, London, Milano och Barcelona.
          </note>
          <note>
            Vi har också lagt fram förslag om arbete kring skatteflykt, motverkan
            ­ de av arbetsmarknadskriminalitet hos byggföretag som rör sig
            i Norden, företags ansvar när det gäller mänskliga rättigheter
            och ländernas rätt till naturresurser. Vi vill också att de nordiska
            regeringarna ska ta avstånd från the global gag rule, en regel
            som Trump införde för att stoppa det ekonomiska stödet till internationella
            organisationer som jobbar med rätten till aborter. Det är en viktig
            markering för att upprätthålla och stärka kvinnors rättigheter.
          </note>
          <note>
            Herr talman! Vi står bakom alla våra reservationer, men jag yrkar
            bifall endast till reservation 4.
          </note>
          <note>
            Anf. 107 KJELL-ARNE OTTOSSON (KD):
          </note>
          <note>
            Herr talman! Utrikesutskottets betänkande nummer 4, Nordiskt
            sam ­ arbete , är ämnet för denna debatt.
          </note>
          <note>
            Vilket samarbete? Den frågan skulle jag vilja börja med, med
            tanke på hur det senaste året har sett ut.
          </note>
          <note>
            Den 15 juni 2020 hade jag också äran att få representera Kristdemokraterna
            i Nordendebatten, alltså för ett år sedan. Redan då var vi kritiska
            till sakernas tillstånd och kunde inte i vår vildaste fantasi
            inse vad det här året skulle föra med sig i form av restriktioner
            och regler. Det har varit godtycklig hantering, den ena vet inte
            hur den andra agerar, poliser agerar olika – det har varit hopplöst
            att förhålla sig till.
          </note>
          <note>
            Dessutom har Nordiska rådet av förklarliga skäl inte kunnat träffas
            i ett läge där vi verkligen skulle ha behövt träffas. Jag har
            själv ställt frågor till vår egen Nordenminister och till de nordiska
            ministrarna genom Nordiska ministerrådet bara för att tvinga dem
            att prata ihop sig om ett svar. Jag har även skickat frågor till
            Norges regering på flera punkter.
          </note>
          <note>
            Det är tydligt att man inte vill se problemet. Man står sig själv
            närmast. Den nordiska tanken är som bortblåst.
          </note>
          <note>
            Dessutom är upplevelsen att vi har haft en väldigt frånvarande
            statsminister i dessa frågor. Som vi hörde tidigare i debatten
            har statsrådet Hallberg verkligen varit på tå och absolut gjort
            så bra hon har kunnat. Det är ingen skugga över henne. Men det
            hade varit klädsamt om statsministern faktiskt hade visat sig
            oftare, om inte annat för att ingjuta kraft hos dem som är drabbade
            av alla dessa restriktioner och regler.
          </note>
          <note>
            Herr talman! Ett citat ur betänkandet: ” Trots problem för gränspendlare
            med oklarheter om anställningslandets eller bosättningslandets
            regler, har de nordiska länderna nått fram till lösningar. Bland
            annat har den viktigaste arbetspendlingen över ländernas gränser
            kunnat fortsätta. ” Jag är inte så säker på att alla håller med
            om det.
          </note>
          <note>
            Tidigare i våras talade jag med Stefan från min egen kommun Årjäng.
            Han hade inte varit hemma sedan annandag jul. Och Tomas, som bor
            i Karlstad, har inte sett sina barn sedan januari. Den enkla orsaken
            är att om de åker hem får de inte åka tillbaka till Norge på jobb
            igen. De är veckopendlare. Här står valet mellan att se barnen
            och att sätta mat på bordet åt barnen. Självfallet väljer de då
            att kunna sätta mat på bordet åt sina egna barn.
          </note>
          <note>
            Det har gjorts mycket, men när det gäller våra veckopendlare
            och våra företagare som jobbar i Norge känns det som om det inte
            har gjorts nog. Det har i alla fall inte hänt något. De är fortfarande
            antingen instängda i Sverige och får inte åka på jobb eller instängda
            i Norge och får inte åka tillbaka till Sverige.
          </note>
          <note>
            När vi hade den stora debatten här efter att Norge stängde gränsen
            helt fick Socialdemokraterna till och med dra ut Stefan Löfven
            i matchen. Han fick dras ut av sina egna. Till och med inom sosseleden
            var frustrationen stor när det gäller hur statsministern agerade.
          </note>
          <note>
            Vidare läser vi i betänkandet: ” Utskottet konstaterar att de
            nordiska länderna måste ha en dialog innan beslut fattas om gränsstängning
            och att länderna också måste utröna alla andra alternativ innan
            gränser stängs. De nordiska länderna bör tillsammans ta ansvar
            för de konsekvenser som en gränsstängning innebär, vilket är det
            som Sverige föreslagit i den s.k. samverkansmodellen. ”
          </note>
          <note>
            För det första ska vi inte stänga några gränser. Här visar man
            återigen att man inte förstår. Man förstår inte hur det är att
            leva och verka i en gränsregion. Låt mig säga som en granne till
            mig: Det känns som om det är vi gränsbor som får ta straffet för
            att andra inte sköter sig. Ja, så har det sannerligen känts under
            det senaste året, herr talman.
          </note>
          <note>
            För det andra är det gränsregionerna som alltid måste höras,
            för det är där skadan sker. Det är där som skrivbordsprodukten
            blommar ut i verklighet.
          </note>
          <note>
            Låt mig ge ett sista citat ur betänkandet, herr talman: ”Den
            nordiska gemenskapen har sitt ursprung i ett nätverk av personliga
            kontakter över de nordiska gränserna. Ett samarbete tar utgångspunkten
            i en gemensam historia, kultur och gemensamma värderingar. Utskottet
            anser det angeläget att de som lever och verkar i Norden fritt
            ska kunna röra sig mellan de nordiska länderna.” Ja, det är inte
            bara angeläget – det är nödvändigt. De skador och sår som restriktionerna
            har skapat kommer att ta oerhört lång tid att läka.
          </note>
          <note>
            Tyvärr vet vi att vi kommer att uppleva fler pandemier och andra
            kriser framöver. Det kommer fler pandemier. Med anledning av de
            stora bekymmer de stängda gränserna har medfört av både fysisk
            och psykisk art bör den svenska regeringen snarast ta initiativ
            till att vi i Norden tar fram en gemensam strategi för hur vi
            ska agera gemensamt vid kommande pandemier och kriser, så att
            gränserna aldrig stängs igen vid liknande lägen.
          </note>
          <note>
            Med anledning av detta, herr talman, vill jag yrka bifall till
            Kristdemokraternas reservation nummer 11 under punkt 3.
          </note>
          <note>
            Vidare måste även Sverige rätta in sig i ledet och stå och skämmas
            gentemot sina grannar. Inte minst har vi sett att ålänningar och
            Bornholmsbor har lidit av att vi inte har skött oss utan kört
            ett solorace. Det måste bli slut på soloåkandet, och vi måste
            få till en dialog mellan de nordiska länderna på riktigt. Vi måste
            se till att vi får en bra dialog med Finlands regering när det
            gäller Ålandsproblemet och hur Åland har hanterats i detta.
          </note>
          <note>
            I slutet av juni är det dags för Nordiska rådets temasession.
            Den är tyvärr, och förstås, digital. Ett tema som ska tas upp
            är cybersäkerhet, och just samarbete kring försvars- och säkerhetspolitiska
            utmaningar är en viktig bricka i det nordiska samarbetet. Men
            jag vill även lyfta en annan punkt, som många har tagit upp tidigare,
            nämligen infrastruktur.
          </note>
          <note>
            Precis som vi kan läsa i betänkandet har det förts diskussioner
            kring behov av ett ministerråd för transport- och infrastrukturfrågor.
            Nordiska rådet har rekommenderat Nordiska ministerrådet att inrätta
            ett sådant råd. Tyvärr är Sverige ett av de länder som motsätter
            sig detta, trots ett enhälligt råd. Även den socialdemokratiska
            gruppen stod helhjärtat bakom detta.
          </note>
          <note>
            Vi har i Nordiska rådets svenska delegation haft möte med infrastrukturministern.
            Han säger, något förenklat: Det behövs inte. Vi har ett bra samarbete
            ändå.
          </note>
          <note>
            Är det något vi har lärt oss under pandemin är det att ett bra
            samarbete kan knäckas totalt och att det kan gå hur fort som helst.
          </note>
          <note>
            Infrastrukturen mellan våra länder behöver uppgraderas på många
            ställen. Därför vore detta ett utmärkt sätt att knyta länderna
            än tätare samman, vilket verkligen behövs nu på flera plan. Även
            om Eneroth tycker att det fungerar bra nu är det ingen garanti
            för att det kommer att göra det om fem år eller om tio år. Precis
            som det står i betänkandet har en gränsöverskridande transportinfrastruktur
            en stor betydelse både för tillväxt och för tillgänglighet i våra
            respektive länder. En väl fungerande infrastruktur mellan de nordiska
            länderna gör det attraktivt att bo och arbeta över landsgränserna
            och gör det möjligt att på ett mer hållbart sätt resa och transportera
            varor mellan länderna och vidare ut i Europa.
          </note>
          <note>
            Jag noterar, herr talman, att vi inte står med på den reservation
            som finns. Det får vi ta på kontot som handlar om miss i den interna
            kommunikationen, för Kristdemokraterna står absolut bakom detta.
            Vi vill ha detta ministerråd.
          </note>
          <note>
            Gränshindergruppen och Gränshinderrådet har verkligen haft att
            ta tag i under pandemin, eftersom regeringarna inte alltid har
            velat göra det. Dessa gruppers status bör höjas, och regeringarna
            bör lyssna mer på dem. De nämnda grupperna samt de nordiska regeringarna
            har fått månatliga rapporter om gränshinder som uppstått under
            pandemin. Tyvärr verkar det som om dessa rapporter inte används
            av regeringarna för att faktiskt lösa människors vardagsbekymmer.
            Har de fastnat på vägen någonstans, eller är det för jobbigt att
            ta tag i frågorna?
          </note>
          <note>
            Under den speciella gränshinderdebatten tidigare i vår använde
            jag en stor del av min talartid just till att ramsa upp bekymmer
            som har uppstått i och med restriktionerna. Jag vill här, herr
            talman, nämna en av de märkliga fnurror som fortfarande kvarstår.
          </note>
          <note>
            Som jag nämnde tidigare är veckopendlare eller egna företagare
            fast i Norge. Åker de hem får de inte åka tillbaka igen. Många
            av dessa har nu fått tid för vaccination, men de kan inte åka
            hem och ta sprutan, för då får de inte åka tillbaka till Norge
            på jobb igen. Är det ett virus eller är det människor som vi håller
            på att bekämpa med dessa restriktioner?
          </note>
          <note>
            Slutligen, herr talman, vill jag lägga ribban där den borde ligga.
            Jag noterar efter att Sverige torskade i ishockey-VM med viss
            glädje att även Norge missade slutspelet. Jag noterar även med
            glädje att Sverige tog fler poäng än Norge i grundspelet.
          </note>
          <note>
            Anf. 108 DIANA LAITINEN CARLSSON (S):
          </note>
          <note>
            Herr talman! Jag vill inleda med att yrka bifall till utskottets
            förslag och avslag på samtliga reservationer.
          </note>
          <note>
            Det nordiska samarbetet är viktigt. Det är ett av de äldsta och
            mest omfattande regionala samarbetena i världen. Det har det blivit
            tack vare att vi alla har en hög tillit till samhället men också
            tack vare de nordiska ländernas starka traditioner av demokrati
            och folkrörelse.
          </note>
          <note>
            Jag är helt säker på att detta har sagts mer än en gång under
            årens lopp i denna kammare, för oavsett vilket nordiskt land vi
            talar om kännetecknas det av en djup respekt för demokrati, rättsstaten,
            jämställdhet och mänskliga rättigheter. Det är just de gemensamma
            värderingarna som bidrar till att förstärka Nordens position som
            en av världens mest innovativa och konkurrenskraftiga regioner.
          </note>
          <note>
            Herr talman! Den nordiska regionen ses som en förebild på miljö-
            och klimatområdet. I ländernas gemensamma vision för 2030 slås
            det fast att Norden ska vara världens mest hållbara och integrerade
            region 2030. Under hösten 2020 antogs den handlingsplan som styr
            hur arbetet för att nå det målet ska genomföras och se ut från
            och med i år fram till 2024.
          </note>
          <note>
            Gemensamt prioriteras ett konkurrenskraftigt Norden med fokus
            på att främja grön tillväxt, baserat på innovation, mobilitet
            och digital integra ­ tion. En annan viktig sak är att den gränsöverskridande
            infrastrukturen mellan de nordiska länderna ska göra det attraktivt
            att bo och arbeta över landsgränserna och göra det möjligt att
            på ett ännu mer hållbart sätt resa och transportera varor mellan
            länderna men också vidare ut i världen.
          </note>
          <note>
            Herr talman! Gränsproblematiken finns, men vi har också många
            fina mångårigt uppbyggda samarbeten som har fungerat väl också
            under pandemin. Till exempel har vi det nordiska försvars- och
            säkerhetspolitiska samarbetet Nordic Defence Cooperation, eller
            Nordefco, som det kallas. Det fortsatte att vidareutvecklas under
            2020, precis i enlighet med den strategiskt uppsatta visionen
            för 2025.
          </note>
          <note>
            Själv kommer jag från Eksjö. Där har vi Göta ingenjörregemente,
            Ing 2, som än så länge är Sveriges enda ingenjörregemente. Genom
            samtal med chefen för Ing 2, Michael Ginér, och hans personal
            genom åren har jag fått bekräftat att det samarbetet fungerar
            mycket väl.
          </note>
          <note>
            Herr talman! Vi har samarbeten kring att motverka diskriminering
            och kring nordiskt genomförande av EU-direktiv. Men vi har också
            samarbete för unga i form av Nordbuk, Nordiska barn- och ungdomskommittén,
            som under året har fortsatt att genomföra den tvärsektoriella
            strategin för barn och unga i Norden. Målet är att Norden ska
            vara den bästa platsen för barn och unga att växa upp i. Vi har
            haft samarbeten inom konst och kultur, som pågått under året.
            Det har varit samarbete inom Arktiska rådet och Barentsrådet,
            som också har pågått kontinuerligt.
          </note>
          <note>
            Nordensamarbetet har inte stått stilla eller försvunnit. Det,
            herr talman, gör mig både stolt och glad, eftersom det visar att
            det samarbete som vi enträget har arbet a t upp under många år
            faktiskt också har fungerat någorlunda i kristider. Men det betyder
            inte att vi inte måste arbeta ännu hårdare och fördjupa relationerna
            ytterligare.
          </note>
          <note>
            Vi ska inte, herr talman, sticka under stol med att denna coronapandemi
            inte bara har varit förödande för enskilda aktörer och personer.
            Den har självklart också prövat det nordiska samarbetet svårt.
            Även om de nordiska kontakterna faktiskt har varit täta under
            krisen på ministernivå, departementsnivå, myndighetsnivå och parlamentsnivå,
            där bland annat pandemin och vikten av en grön återhämtning har
            diskuterats, har tilliten fått sig en rejäl törn.
          </note>
          <note>
            Så har det inte minst varit, som vi nu har hört, i gränsområdena
            och för dem som arbetspendlar mellan länderna. Stundtals har stämningen
            varit riktigt hätsk på flera platser. Och otydligheten i våra
            olika länders regler och restriktioner har gjort det besvärligt
            i många kommuner. Men ett stort antal gränshinder har ändå undanröjts,
            och situationen för gränspendlarna löstes hyggligt till slut även
            om det tog längre tid än vad som var önskvärt.
          </note>
          <note>
            Fru talman! I praktiken är det också de nordiska samarbetsministrarna
            som är ansvariga för samordningen av det nordiska regeringssamarbetet.
            Sverige har redan från början av krisen pekat på behovet av att
            tydliggöra deras ansvar och vikten av att utröna alla andra alternativ
            innan man tar ett beslut om gränsstängning och också att länderna
            gemensamt behöver ta ansvaret för konsekvenserna.
          </note>
          <note>
            Precis som tidigare har sagts ingår detta i det förslag på samverkansmodell
            som Sverige faktiskt har lagt fram och som handlar om hur de nordiska
            länderna kan samarbeta framöver , inför kommande kriser , med
            bland annat gränshindersfrågorna.
          </note>
          <note>
            Som region måste vi vara bättre förberedda nästa gång en kris
            drabbar oss, och därför har också samarbetsministrarna fattat
            beslut om att tillsammans genomföra en strategisk utredning om
            det nordiska samarbetet under kristider. Avsikten är att ta till
            vara de lärdomar vi fått under pandemin och samtidigt stärka den
            regionala samverkan just under kristider.
          </note>
          <note>
            En annan förestående kris, fru talman, som vi gemensamt måste
            förebygga är miljö- och klimathotet. Därför är det självklart
            också av yttersta vikt att vi utvecklar och fördjupar samarbetet
            kring de stora och svåra utmaningar som vi står inför. Om vi ska
            ha någon chans att uppfylla Vår vision 2030 måste vi ta oss an
            det kraftfullt tillsammans.
          </note>
          <note>
            Fru talman! Vi har alldeles nyligen här i kammaren beslutat om
            en stra ­ tegi för Arktis. Arktis är en viktig del i vårt nordiska
            samarbete och i vårt politiska utbyte. En nu uppdaterad Arktisstrategi
            med ett brett förhåll ­ ningssätt där såväl säkerhetspolitik och
            ekonomisk utveckling som tryg ­ gande av goda levnadsvillkor och
            klimat och miljö är inkluderade är högst välkommen. Sverige är
            ett arktiskt land, och självklart har vi ett särskilt intresse
            av och ansvar för att främja en fredlig, stabil och hållbar utveck
            ­ ling.
          </note>
          <note>
            Fru talman! Sammanfattningsvis vill jag därför säga : Ja – det
            sista året har inneburit stora påfrestningar på vårt fina nordiska
            samarbete . Men detta måste också göra oss än mer beslutsamma
            att övervinna de ssa svårigheter tillsammans och att gemensamt
            stå rustade för nästa kris . Den lär ju komma vare sig vi vill
            eller inte .
          </note>
          <note>
            Då är det bra att nu gå igenom den p roblematik som förekommit
            under året och se över hur vi tillsammans kan överbrygga problematik
            för gränspendlare genom att synkronisera våra regelverk på ett
            bättre sätt . Det kan vi göra genom att hela tiden hålla dialogen
            öppen och tala med varandra innan åtgärder sätts in och verkligen
            ta itu med de svåra utmaningar vi gemensamt har framför oss .
            Kan vi göra det gemensamt är vi en bra bit på väg att också kunna
            uppfylla Vår vision 2030.
          </note>
          <note>
            Fru talman! Jag vill instämma i ledamoten Hans Wallmarks hyllning
            av Nordenminister Anna Hallberg , som gör ett alldeles utmärkt
            arbete.
          </note>
          <note>
            Anf. 109 HANS WALLMARK (M) replik:
          </note>
          <note>
            Fru talman! Diana Laitinen Carlsson konstaterar att jag berömde
            utrikeshandelsministern tillika den nordiska samarbetsministern,
            med all rätt. Men jag vill verkligen understryka för protokollet
            s skull, ännu en gång: Jag är mycket kritisk till regeringens
            agerande. Där får man säga att statsrådet är en del av kollektivet.
            Som person och som engagerad minister – ingen skugga. Över regeringen
            – en tung skugga.
          </note>
          <note>
            Därför tyckte jag också att det uttrycktes lite lättsamt om gränspendlare.
            Nu såg jag att Kjell-Arne Ottosson, min gode vän kristdemokraten
            från Värmland, har anmält sig till debatten . Jag antar att han
            kommer att specifikt ta upp det lättsinniga talet om gränspendlingen,
            så jag överlåter det till honom.
          </note>
          <note>
            Jag ska ta upp en annan fråga. Ur Nordiska rådets delegationsprotokoll
            den 17 mars: En anledning till att infrastrukturministern bjudits
            in till mötet var för att diskutera frågan om inrättandet av ett
            nordiskt ministerråd för transport, en fråga som har brett stöd
            i Nordiska rådet och som lyfts vid ett flertal tillfällen. Statsrådet
            betonade det goda samarbetet mellan de nordiska infrastrukturministrarna
            och framhävde att samarbetet intensifierats under pandemin för
            att kunna hantera hastigt uppkomna frågor. Samarbetet har i dag
            form av informella såväl som formella möten och skulle enligt
            Eneroth riskera att hämmas av att ytterligare formaliseras. Flertalet
            av delegationens medlemmar hänvisade till den breda politiska
            enigheten i frågan om att inrätta ett nordiskt ministerråd för
            transport och påpekade fördelarna med att formalisera samarbetet.
            En aspekt som lyftes fram var att samarbetsformatet som det ser
            ut i dag är individberoende och att det kan komma att förändras
            när ministrarna byts ut. Flera ledamöter hänvisade också till
            de många nordiska infrastrukturprojekt som statsrådet redovisat
            för och menade att dessa skulle gynnas av att kontinuerligt kunna
            lyftas inom ramen för ett nordiskt ministerråd för transport.
          </note>
          <note>
            Fru talman! Min fråga till Socialdemokraterna är: Varför säger
            ni en sak i Nordiska rådet och i den svenska delegationen till
            Nordiska rådet och en annan sak i kammaren?
          </note>
          <note>
            Anf. 110 DIANA LAITINEN CARLSSON (S) replik:
          </note>
          <note>
            Fru talman! Hans Wallmark säger att vi inte tycker likadant i
            de olika råden. Det kan vara en sanning med modifikation. Själv
            är jag personligen för struktur, ordning och reda på alla fronter.
          </note>
          <note>
            Däremot har vi fått informationen att inte samtliga länder är
            mogna för det här ännu och att inte samtliga länder önskar det
            här. Ett påtvingat samarbete kanske inte heller blir det bästa,
            kan jag tycka.
          </note>
          <note>
            Vi har fått indikationer på att det informella samarbetet fungerar
            myck ­ et väl, men jag tycker att det är bra att frågan diskuteras
            i Nordiska rådet. Jag tycker att det är där man ska driva frågan
            gemensamt, alla länderna emellan.
          </note>
          <note>
            Anf. 111 HANS WALLMARK (M) replik:
          </note>
          <note>
            Fru talman! Kan någon förklara för mig hur ”modifikation” är
            att man i Nordiska rådet och i andra sammanhang, inklusive delegationen,
            säger att vi vill se ett ministerråd för infrastruktur och transporter,
            och sedan när vi ska rösta om detta i kammaren argumenterar man
            emot det?
          </note>
          <note>
            Diana Laitinen Carlsson yrkade just avslag på samtliga reservationer.
            Det är inte modifikation; det är att komma med helt olika uppfattningar.
          </note>
          <note>
            Till saken hör att det egentligen bara är ett land som pekas
            ut som ett hinder och ansvarigt för att stoppa ett nordiskt ministerråd
            för infrastruktur och transporter. Det landet är Sverige. Det
            är alltså Sveriges regering som hindrar det, och som av en händelse
            sitter också Socialdemokraterna där.
          </note>
          <note>
            Jag skulle säga som så att endera vidhåller man den uppfattning
            som kommer till uttryck här i kammaren – och som Diana Laitinen
            Carlsson just har gett uttryck för genom att yrka avslag på en
            reservation från Moderaterna, Centerpartiet och Vänsterpartiet
            – och står för det, eller så driver man den uppfattning som man
            driver i andra sammanhang. Om det är Sverige som är stoppklossen
            har Socialdemokraterna nu möjligheten att välta den stenen ur
            vägen.
          </note>
          <note>
            Fru talman! Kjell-Arne Ottosson, denna utmärkta företrädare för
            Värmland, påpekade just att ett misstag hade begåtts inom hans
            parti gällande varför man inte ställer sig bakom denna reservation
            från Moderaterna, Centerpartiet och Vänsterpartiet.
          </note>
          <note>
            Jag tror att även Sverigedemokraterna och Liberalerna har möjlighet
            att till morgondagens votering om detta fundera igenom om det
            går att samordna sina åsikter mellan vad man tycker i Sveriges
            riksdag och hur man röstar i kammaren och vad man säger i Nordiska
            rådet i dess olika organ. Skulle det dessutom vara så att både
            KD, SD och L ansluter sig till den här linjen kommer ju Sveriges
            riksdag att säga att man är för ett ministerråd för infrastruktur.
          </note>
          <note>
            Anf. 112 DIANA LAITINEN CARLSSON (S) replik:
          </note>
          <note>
            Fru talman! Jag vet inte om jag uppfattade någon fråga under
            den senaste diskussionen. Däremot sa ledamoten Wallmark att det
            var Sverige som var en stoppkloss i det här arbetet. Jag har indikationer
            på att det inte enbart är så det ser ut.
          </note>
          <note>
            Wallmark har sin bestämda åsikt, fru talman, och det är han berättigad
            att ha. Eftersom jag inte uppfattade någon mer fråga stannar jag
            där.
          </note>
          <note>
            Anf. 113 LINDA MODIG (C) replik:
          </note>
          <note>
            Fru talman! När jag hörde Diana Laitinen Carlssons anförande,
            som var mycket defensivt och som spelade ned de problem som vi
            i gränsregio ­ nerna har lidit av under hela pandemiutbrottet,
            gick tankarna till Bag ­ dad-Bob. Det är otroligt provocerande
            att höra den typen av förminskning ­ ar när vi vet att föräldrar
            och barn har varit åtskilda i månader, när vi inte har kunnat
            ha ett normalt umgänge i min hembygd Tornedalen, utmed den svensk-norska
            gränsen eller Danmark. Det finns släktingar som inte har kunnat
            besöka dödssjuka anhöriga på grund av inreserestriktionerna mel
            ­ lan de olika länderna. Att då höra att i princip allt är frid
            och fröjd – vi hörde lite mer självkritik mot slutet – är häpnadsväckande,
            och jag finner det djupt provocerande.
          </note>
          <note>
            Jag vill ställa en fråga till Diana Laitinen Carlsson om ministerrådet
            för transporter. Jag får inte ihop ekvationen, och jag vill verkligen
            be Diana Laitinen Carlsson berätta för mig hur det fungerar. Vilken
            linje är det som gäller? Är det vad våra kollegor i Nordiska rådet
            säger, där ett fullständigt enigt nordiskt råd år ut och år in
            har drivit frågan, eller är det den reträtt som Socialdemokraterna
            i dag gör i kammaren? Vilken linje väljer ni?
          </note>
          <note>
            Jag hörde Diana Laitinen Carlsson tala om behovet av hållbara
            transporter. Jag undrar hur vi ska stärka mobiliteten. Hur ska
            vi stärka den fria rörligheten i Norden? Hur ska vi stärka konnektiviteten
            mellan medborgarna för att kunna arbeta, plugga och så vidare
            om vi bara lever i våra nationella stuprör och inte skapar en
            starkare nordisk dimension i frågorna?
          </note>
          <note>
            Vilka andra åtgärder avser ni socialdemokrater att vidta om man
            i dag inte är beredd att backa upp utan i stället sviker den eniga
            linjen? Ska vi förstå det som att man har släppt den position
            man har haft i Nordiska rådet och att det nu är en ny linje som
            gäller? Jag hoppas att Diana Laitinen Carlsson har svar som får
            ekvationen att gå ihop.
          </note>
          <note>
            Anf. 114 DIANA LAITINEN CARLSSON (S) replik:
          </note>
          <note>
            Fru talman! Det var absolut inte på något vis meningen att verka
            nedlåtande eller överglänsande gällande problemen i gränsregionerna.
            Jag vet att det har varit extremt svårt och fruktansvärt jobbigt
            för många individer.
          </note>
          <note>
            Oppositionens roll är att lyfta fram alla brister. Från mitt
            håll vill jag naturligtvis också lyfta fram det som är positivt,
            det samarbete som faktiskt fungerar. Allt är inte raserat, vilket
            man ofta får uppfattningen av n är man hör oppositionen tala.
            Därför är det viktigt att fokusera på de saker som faktiskt fungerar.
          </note>
          <note>
            Jag förstår att det kanske upplevdes som provocerande, men det
            var inte min avsikt. Jag ber i så fall om ursäkt.
          </note>
          <note>
            Du frågade om hur vi ska stärka mobiliseringen , Linda Modig
            . För mig är det en sak som gäller, nämligen dialog, dialog, dialog
            – och samarbete. Om inte alla är med på banan och vill ha ett
            transportministerråd har jag svårt att säga att man ska tvinga
            fram det. Om man hävdar att det informella samarbetet fungerar
            bra just nu – ja, då kanske det kan få göra det just nu. Däremot
            betyder det inte att arbetet inte pågår, utan det arbetas fortfarande
            med dessa delar.
          </note>
          <note>
            Anf. 115 LINDA MODIG (C) replik:
          </note>
          <note>
            Fru talman! Jag tackar Diana Laitinen Carlsson för svaret och
            ursäkten.
          </note>
          <note>
            Varför behöver vi ett ministerråd för transporter? D et handlar
            just om att stärka den nordiska dimensionen i transportplaneringen.
            I dag är vi fångar i våra nationella system.
          </note>
          <note>
            Diana Laitinen Carlsson lyfte i sitt huvudanförande fram Nordefco
            som ett utmärkt exempel på nordiskt samarbete. Tänk om vi kunde
            ha ett sådant också för krisberedskap.
          </note>
          <note>
            Precis som Kjell-Arne Ottosson påpekade är ju bristen med ett
            tillfäl ­ ligt informellt samarbete att det blir otroligt sårbart
            och personberoende. Om vi menar allvar med de många projekt som
            finns med konkret gräns ­ överskridande infrastrukturplanering
            kan det absolut inte skada, snarare tvärtom främja, att det finns
            ett formaliserat samarbete kring infrastruktur ­ frågorna. Så
            viktiga är de. Om vi går till undersökningar om nordbornas inställning
            till det nordiska samarbetet vet vi att det handlar om de vardags
            ­ nära frågorna, möjligheten att röra sig över gränserna, jobba
            och plugga. Det förutsätter transporter som löper sömlöst mellan
            våra länder. Det är därför den nordiska dimensionen i transportplaneringen
            är så viktig.
          </note>
          <note>
            Jag ser det inte som att vi försöker tvinga på någon ett råd,
            utan vi försöker med våra argument övertyga de två blockerande
            länderna Sverige och Finland att se förtjänsterna och möjligheterna.
            Man gör det när det gäller digitaliseringen, men som vi alla vet
            är transportslagen betydligt bredare än bara digitalisering. Vi
            måste få med järnvägarna, vägprojekten och så vidare. Det är därför
            rådet är så viktigt, och det är därför jag vill uppmana Diana
            Laitinen Carlsson att redovisa vad den socialdemokratiska reträtten
            står för. Ser ni andra vägar eller åtgärder som ni är beredda
            att vidta för att övertyga Eneroth, eller har ni backat och anser
            att de inte längre behövs?
          </note>
          <note>
            Anf. 116 DIANA LAITINEN CARLSSON (S) replik:
          </note>
          <note>
            Fru talman! Det är tydligt att frågorna är något som ledamoten
            Linda Modig brinner för.
          </note>
          <note>
            Det är bra att Nordiska rådet driver frågan om transportministerråd.
            Det är bra om man kan påverka så att ett enigt ministerråd vill
            inrätta ett transportministerråd. I nuläget är det inte så att
            vi trycker på från utskottets sida, men det är bra att Nordiska
            rådet driver frågan.
          </note>
          <note>
            Anf. 117 ARON EMILSSON (SD) replik:
          </note>
          <note>
            Fru talman! När jag lyssnade på Diana Laitinen Carlssons anförande
            fastnade jag vid att man hör att retorik och politik minst sagt
            verkar gå i otakt. Låt mig ta fasta på ett uttalande om att gränshindren
            löstes hyggligt till slut. Men varför uppstod de från början?
            Det är ofta där vi aldrig går längre än till tanken i problemet
            vi har framför oss, nämligen att vi mellan våra länder och regioner
            behöver koordinera, samordna och skanna hur lagstiftning, förändringar
            av regelverk, myndighetsdirektiv och annat riskerar att slå i
            förhållande till våra nordiska grannländer, gränspendlare och
            dem som rör sig över gränserna.
          </note>
          <note>
            Under många år har det i retoriken från Socialdemokraternas sida
            hörts att mer måste göras för att lösa problemen med gränshinder
            proaktivt. Men i realpolitiken utgår man alltid från modellen
            att lösa problemen med gränshinder retroaktivt genom Gränshinderrådet
            och andra mekanismer.
          </note>
          <note>
            Varför säger man konsekvent nej, Diana Laitinen Carlsson, till
            exempelvis Sverigedemokraternas förslag om att inrätta lagråd,
            skanna nordisk lagstiftning proaktivt, titta på konsekvensanalyser
            av hur det riskerar att påverka våra grannländer och grannfolk
            och så vidare? Det görs årligen i detta betänkande. Vad vill man
            i så fall i stället? Det talas tydligt om att synkronisera regelverk.
            Vad betyder det för oss i dag?
          </note>
          <note>
            Anf. 118 DIANA LAITINEN CARLSSON (S) replik:
          </note>
          <note>
            Fru talman! Jag har varit riksdagsledamot i utrikesutskottet
            sedan oktober 2020, så jag kan inte svara på vilket förslag som
            Aron Emilsson hänvisar till som återkommer kontinuerligt. Där
            får jag bli svaret skyldig i dag.
          </note>
          <note>
            Pandemin kom som en fullständig överraskning för hela världen.
            Det är först nu med pandemin under 2020 som problemen har uppstått
            – särskilt i den omfattning de har uppstått. Alla blev tagna på
            sängen i alla länder. Det har varit tydligt att våra regelverk
            inte ser likadana ut.
          </note>
          <note>
            Fru talman! Jag vet att det från svensk sida har arbetats intensivt
            med att försöka lösa problemen med hindren på allra bästa sätt.
          </note>
          <note>
            Anf. 119 ARON EMILSSON (SD) replik:
          </note>
          <note>
            Fru talman! Det är just det huvudsakliga problemet, vilket Diana
            Laitinen Carlsson själv pekar på, nämligen att man blev tagen
            på sängen.
          </note>
          <note>
            Detta visar på att de senaste stora kraftfulla politiska initiativen
            och reformerna för att verkligen integrera de nordiska länderna
            med varandra restes under 1950-talet genom passunionen och den
            gemensamma arbetsmarknaden.
          </note>
          <note>
            Jag antar ändå att Diana Laitinen Carlsson företräder Socialdemokraterna
            i utskottet. Då måste hon ha berett det här betänkandet och ha
            en uppfattning om vad det är man vill i stället när man i skarpt
            läge, under utskottsbehandlingen, avslår åtminstone 24 åtgärdsförslag
            som syftar till att på ett mer robust, effektivt och reellt sätt
            förstärka och fördjupa det nordiska samarbetet. När man avslår
            alla reservationer blir man ju svaret skyldig vad man vill i stället.
          </note>
          <note>
            Man hänvisar till att de nordiska länderna blev tagna på sängen
            och säger nej till förslag om att samordna mycket av det som socialdemokratin
            annars brukar höja rösten för. Jag tänker på förslag vi har på
            bordet i dag, till exempel om att samverka närmare och djupare
            med de baltiska staterna om cyberförsvar för att motverka desinformation
            och krigföring mot demokratin, så att säga. Man säger nej till
            förslag om att samordna miljöstandarder för fiskerinäringen och
            hållbar miljöpolitik i Östersjön som vi lägger fram.
          </note>
          <note>
            Min enkla fråga är ändå, även om man behöver fördjupa sig i de
            förslagen, vad som är Socialdemokraternas svar på samma typ av
            problem och utmaningar som man själv lyfter fram i debatten.
          </note>
          <note>
            Anf. 120 DIANA LAITINEN CARLSSON (S) replik:
          </note>
          <note>
            Fru talman! Vi har ju i Sverige och Norden varit förskonade från
            krig och katastrofer under väldigt lång tid. Vi har byggt ett
            robust samarbete under väldigt många år.
          </note>
          <note>
            Mycket i förslagen som ledamoten nämner här är sådant som det
            redan pågår arbete med.
          </note>
          <note>
            Utredningen som initierats av ministerrådet innebär också att
            man kommer att arbeta bredare och djupare och förstärka samarbetet
            på ett mycket bättre sätt. Eller mycket bättre – jag tycker att
            vi har ett bra samarbete, men det har som sagt fått sig en törn.
            Det ska fördjupas, och man ska gemensamt titta på hur man ska
            kunna lösa problematiken inför framtiden.
          </note>
          <note>
            Anf. 121 KJELL-ARNE OTTOSSON (KD) replik:
          </note>
          <note>
            Fru talman! Precis som föregående replikör reagerade jag på Diana
            Laitinen Carlssons anförande, där det lät som att samarbetet har
            fungerat hjälpligt. Jag noterar att hon sedan modererade det något.
          </note>
          <note>
            Man blir utestängd från jobb, lockoutad. Man får ingen lön eller
            ersättning och måste leva i ekonomisk ovisshet under lång tid.
          </note>
          <note>
            Man får inte träffa släkt och vänner. Man får inte möta sina
            egna barn.
          </note>
          <note>
            Man blir mobbad på jobbet för att man är svensk, tvingas bära
            orange väst på jobbet för att markera att man är svensk, får inte
            äta ihop med sina kollegor för att man är svensk.
          </note>
          <note>
            Man får ta långa omvägar till jobbet eftersom många gränspassager
            är stängda.
          </note>
          <note>
            En svensk familj som måste köra via Norge i några hundra meter
            för att komma till sitt hem i Sverige har fått åtta mil till postlåda
            och soptunna.
          </note>
          <note>
            Polis och militär står längs gränsen och agerar dessutom väldigt
            godtyckligt. Men vi noterar att då fanns det resurser även till
            landsbygden.
          </note>
          <note>
            Människor som åker på jobb får frågan slängd i ansiktet: Är det
            ingen norrman som kan ta ditt jobb så att vi slipper släppa dig
            över gränsen?
          </note>
          <note>
            Senast i dag hade jag ett samtal med en man vars svärfar ligger
            för döden. Hans fru, dotter till den som ligger för döden, får
            inte komma över.
          </note>
          <note>
            Människor övervakas. Det norska kontrollcentret ringer på väldigt
            märkliga tider för att kolla att de verkligen sköter sig på sin
            fritid.
          </note>
          <note>
            Listan skulle kunna göras ännu längre, fru talman. Hur kan ledamoten
            låta så nöjd och säga att samarbetet har fungerat hjälpligt?
          </note>
          <note>
            Anf. 122 DIANA LAITINEN CARLSSON (S) replik:
          </note>
          <note>
            Fru talman! Nöjd är jag inte, vill jag vara tydlig med till ledamoten
            Ottosson. Men som jag sa upplever jag att det är min uppgift att
            lyfta fram också det positiva. Att bara lyfta fram det som är
            negativt är inte rättvisande, för det har förekommit mycket samarbete
            över gränserna som faktiskt har fungerat.
          </note>
          <note>
            Men det som har utspelat sig i gränsregionerna är inte acceptabelt.
            Det är förskräckliga situationer som har förekommit, det är jag
            fullt medveten om, och jag tycker att det har fått väldigt mycket
            fokus. Det är tydligt att det är en problematik som måste lösas.
          </note>
          <note>
            Många gränshinderproblem har också till stor del lösts. Jag ändrade
            faktiskt till ”hyggligt” i mitt anförande just eftersom ledamoten
            Ottosson berättade om de problem som kvarstår. Jag hade fått uppfattningen
            att de flesta av problemen för arbetspendlarna var lösta. Det
            är i så fall en miss av mig.
          </note>
          <note>
            När det gäller den situation som har funnits är det klart att
            jag kanske inte heller skulle ha rest in i ett land under tiden
            när det var som värst. Stämningen har varit hätsk, och det är
            oacceptabelt. Samarbetet har fungerat väl på ministernivå, det
            vet jag, men det som har uppstått bland befolkningen och hos arbetsgivare
            är inte acceptabelt.
          </note>
          <note>
            Anf. 123 KJELL-ARNE OTTOSSON (KD) replik:
          </note>
          <note>
            Fru talman! Det är glädjande att ledamoten Laitinen Carlsson
            säger att det inte är acceptabelt.
          </note>
          <note>
            Ledamoten talar om att inte åka in i ett annat land. För oss
            som bor där är det inte ett annat land. För oss som bor där finns
            inte gränsen – eller snarare fanns inte gränsen fram till mars
            2020. Då kom gränsen, och den kom med besked.
          </note>
          <note>
            Ledamoten säger att det har varit väldigt mycket fokus på de
            här frågorna. Ja, det har det varit, i stora delar, och som jag
            nämnde i mitt anförande har statsrådet Anna Hallberg verkligen
            jobbat med detta. Men ledamotens egen statsminister och ledamotens
            egen utrikesminister har i de här frågorna glittrat med sin frånvaro.
          </note>
          <note>
            Som jag nämnde i den särskilda debatten vi hade om Norden: Vi
            har en Nordenminister, som har gjort ett bra jobb. Men en Nordenminister
            står inte så högt i hierarkin. Det är statsministern och utrikesministern
            som måste in på banan. Varför har de glittrat med sin frånvaro
            i dessa frågor? Varför var man tvungen att dra ut Stefan Löfven
            för att han skulle agera i frågan om arbetspendlare som inte fick
            komma över gränsen, som inte ens fick lön eller ersättning?
          </note>
          <note>
            Ja, det har varit fokus. Men det har inte varit fokus från Sveriges
            översta ledning i form av statsminister och utrikesminister. Varför
            har det inte varit det?
          </note>
          <note>
            Anf. 124 DIANA LAITINEN CARLSSON (S) replik:
          </note>
          <note>
            Fru talman! Det kanske inte är min uppgift att svara på det,
            men vi har ju den ordningen att statsministern har delegerat ansvaret
            för utrikesfråg ­ orna till utrikesminister Ann Linde och ansvaret
            för det nordiska samarbe ­ tet till ministern med ansvar för nordiska
            frågor Anna Hallberg. Därmed är det Anna Hallberg som har ansvaret
            för dessa frågor.
          </note>
          <note>
            Anf. 125 FREDRIK MALM (L):
          </note>
          <note>
            Fru talman! Det har varit ganska starka anföranden i den här
            debatten, med beskrivningar av de väldigt stora svårigheter och
            vedermödor som inte minst invånarna längs gränsen mellan Sverige
            och Norge och uppe i Tornedalen, vid gränsen mot Finland, upplever.
          </note>
          <note>
            Dessa debatter om Sveriges roll i Nordiska rådet förs ju varje
            år och brukar stundtals vara ganska sömniga historier, om jag
            får uttrycka det så – jag hoppas att ingen tar det personligt.
            Vi befinner oss dock nu i ett helt unikt läge, där vi inte har
            varit tidigare, i och med covidpandemin.
          </note>
          <note>
            Samarbetet i Norden, som vi är så stolta över, är ett av de äldsta
            regio ­ nala samarbetena i världen och även ett av de starkaste.
            Det har verkligen varit fokuserat på att underlätta människors
            vardagsliv, och ofta har väldigt jordnära och konkreta frågor
            lösts i dialog på ett väldigt bra sätt.
          </note>
          <note>
            Vi har under det senaste året sett att detta knakar betänkligt
            nu. I alla anföranden i denna debatt har talaren pekat på detta,
            och det finns också skrivningar i utskottets betänkande om att
            det nordiska samarbetet har fått sig en ordentlig törn. För det
            ska man egentligen inte lasta de parlamentariker i de olika nordiska
            länderna som själva engagerar sig i nordiska frågor, utan det
            här är en följd av att de nordiska länderna valde olika vägar
            för att hantera pandemin.
          </note>
          <note>
            Jag tycker att detta gör att det är viktigt att vi i Sverige
            har en viss ödmjukhet inför det faktum att det inte är orimligt
            att ett land som Norge, Danmark eller Finland inför restriktioner
            som kan drabba våra invånare om de väljer en annan väg för att
            stoppa smittspridningen i sitt land. Det är en följd av att de
            valt en annan väg än vad Sverige har gjort. Detta har dock inneburit
            mycket stora problem med reserestriktioner för att hindra smittspridningen,
            stängda gränser, karantänsbestämmelser och så vidare.
          </note>
          <note>
            Ovanpå allting har vi givetvis dödstalen. I Sverige är det just
            nu 14 451 personer som har mist livet i pandemin, vilket givetvis
            är en fruktansvärt hög siffra. Detta har inneburit en enorm belastning
            på sjukvården i alla de nordiska länderna, men särskilt här, med
            tanke på att vi har haft så höga smittal. Det tränger också undan
            vanlig sjukvård och andra insatser som behöver göras, vilket kan
            försämra hälsan för andra.
          </note>
          <note>
            Våldet mot kvinnor har ökat under pandemin eftersom många har
            varit mer i hemmet, där våld mot kvinnor ofta utförs.
          </note>
          <note>
            Besöksnäringarna, turismen, gränshandeln och så vidare – listan
            kan göras väldigt lång.
          </note>
          <note>
            Tilliten mellan de nordiska länderna har verkligen fått sig en
            törn, och det finns en stor risk att detta kan påverka samarbetet
            också på sikt. Samtidigt har vi otroligt mycket gemensamt i Norden,
            fru talman.
          </note>
          <note>
            Vi kommer mödosamt att ta oss ur pandemin. Fler och fler blir
            vaccinerade. Jag själv har tyvärr inte fått bli det – det gäller
            dem i Stockholm som är födda 1976 eller tidigare. Jag råkar vara
            född ett år för sent; jag får vänta lite till. Många har dock
            blivit vaccinerade, och alldeles snart kom ­ mer jag att få krama
            min egen mor igen för första gången på nästan ett och ett halvt
            år.
          </note>
          <note>
            Vi har mycket gemensamt i de nordiska länderna, exempelvis vår
            de ­ mokrati, vår parlamentarism, gemensam kultur och gemensamma
            tradi ­ tioner. Detta är någonting som vi måste bygga vidare på.
            Norden är ju sammantaget Sveriges överlägset största exportmarknad.
            Man fördjupar nu detta samarbete på olika sätt, vilket förstås
            är väldigt viktigt för en ökad integration och så vidare. När
            vi tar oss ur denna pandemi kommer Norden ändå att pö om pö kunna
            återta förlorad mark i det här samarbetet.
          </note>
          <note>
            Fru talman! Jag skulle vilja nämna ett ämne till som jag tycker
            är väldigt viktigt i detta. Det gäller Ryssland och Belarus. Detta
            är ett problemkomplex öster om oss som jag skulle säga påverkar
            Sverige och Finland i högre grad än det påverkar Norge, Danmark
            och Island. De andra är medlemmar i Nato, vilket Sverige och Finland
            inte är. Rent geografiskt ligger Sverige och Finland närmare Ryssland,
            på olika sätt. Historiskt har Sverige också blickat mycket österut,
            medan Norge och Danmark har blickat mer västerut.
          </note>
          <note>
            Nu i dagarna är det väl nästan 300 år sedan freden i Nystad,
            då det stora nordiska kriget tog slut och Sverige slutligen förlorade
            ställningen som stormakt i Östersjöregionen.
          </note>
          <note>
            Utvecklingen i Ryssland och Belarus är väldigt problematisk.
            Den innebär stora utmaningar för oss. Det tar bara en eller en
            och en halv timme med flyg från Stockholm till Minsk. Vi ser bygget
            av ett kärnkraftverk i Astravjets i Belarus, nära gränsen till
            Litauen. Vi har problematiken med Nord Stream 2. Vi har också,
            inte minst, det faktum att Vladimir Putin och Ryssland försöker
            att möblera om kartan i Europa på olika sätt.
          </note>
          <note>
            Detta utmanar givetvis säkerhetsdynamiken i Östersjöregionen,
            och i förlängningen kommer det att kräva ett fördjupat samarbete
            i Norden. Det handlar inte bara det som nu sker, där man kan poola
            en del resurser och skära en del kostnader genom samordning, utan
            vi kommer att behöva en starkare nordisk röst inom Europeiska
            unionen. Vi måste också, framför allt, se till att fördjupa samarbetet
            och solidariteten med och stödet till de tre baltstaterna Estland,
            Lettland och Litauen.
          </note>
          <note>
            Jag hade för några år sedan förmånen att få besöka Natos strategiska
            kommunikationscentral i Riga, Nato Stratcom, och se hur man arbetar
            där. Jag tror att det är väldigt nyttigt för svenska politiker
            att besöka Riga, Tallinn, Vilnius och andra städer i baltländerna
            och att lyssna på deras beskrivningar av deras relation med Ryssland
            och det hot som Ryssland i dag utgör mot dem.
          </note>
          <note>
            Nordiska rådet, och även de nordiska ministrarna och de nordiska
            länderna, kommer framöver att behöva samarbeta djupare, både för
            att möta olika processer inom EU-samarbetet och för att vi i den
            femstatskonstella ­ tion som Norden är ska bjuda in de baltiska
            länderna så att det blir fem plus tre i fler format framöver.
            Inte minst måste man i detta sammanhang, fru talman, hitta former
            för att kanalisera mer stöd till alla dem som kämpar för demokrati
            i Ryssland och i Belarus.
          </note>
          <note>
            Anf. 126 Statsrådet ANNA HALLBERG (S):
          </note>
          <note>
            Fru talman! Under det senaste året har ju det nordiska samarbetet
            och situationen i våra gränsregioner verkligen stått högt på vår
            gemensamma dagordning. Det hölls nyligen en särskild debatt här
            i kammaren. Jag har besvarat många riksdagsfrågor och haft flera
            möten med utrikesutskottet och den svenska delegationen till Nordiska
            rådet.
          </note>
          <note>
            Vad som också har varit otroligt viktigt, som vi hört här tidigare
            i dag, är de många samtalen med medborgare, företag, representanter
            längs våra gränser och mina samarbetsministerkollegor. Jag har
            också deltagit i samtal om läget i gränsregionerna som den svenska
            delegationen har bjudit in till.
          </note>
          <note>
            Jag vill verkligen tacka riksdagens ledamöter för en god dialog
            och den svenska delegationen till Nordiska rådet för ett stort
            engagemang och en mycket god dialog i dessa frågor.
          </note>
          <note>
            Jag ser naturligtvis fram emot att nu ta mig an det fortsatta
            arbetet för att nå den här visionen och att fortsätta det goda
            samarbetet med såväl riksdagen som Nordiska rådet.
          </note>
          <note>
            Jag är i dag här för att tala om det nordiska samarbetet med
            utgångspunkt i den skrivelse som regeringen lämnade till riksdagen
            i mitten av mars. Skrivelsen redogör för verksamheten under 2020,
            vilket sannerligen var ett år som präglades av pandemin.
          </note>
          <note>
            Jag vill dock passa på att i dag blicka framåt och tala om hur
            vi, med lärdomar från det här året, den här pandemin och den här
            krisen i bagaget, kan stärka det nordiska samarbetet och hur vi
            ska kunna förverkliga statsministrarnas vision att bli världens
            mest hållbara integrerade region.
          </note>
          <note>
            Fru talman! Det nordiska samarbetet är unikt. Vi har ett av de
            äldsta och mest omfattande regionala samarbetena i världen. Det
            vilar på en solid grund av vår gemensamma historia, vårt kulturarv,
            den geografiska närheten, språkförståelsen, starka ekonomiska
            band och, naturligtvis, starka folkliga och familjära band.
          </note>
          <note>
            Vårt samarbete bygger på gemensamma värderingar. Vi sätter högt
            värde på en stark gemensam välfärd. Vi har en företagsamhet som
            har gjort oss framgångsrika och satt Norden på kartan. Vi ser
            på Norden som en av världens mest sammanvävda regioner, och våra
            medborgare är vana vid att kunna leva och röra sig över gränserna.
          </note>
          <note>
            I år firar Nordiska ministerrådet 50 år. Nästa år firar den nordiska
            passunionen 70 år. Vi har haft öppna gränser, fri rörlighet och
            en integrerad arbetsmarknad. Det har naturligtvis bidragit till
            att stärka banden mellan våra länder under så lång tid.
          </note>
          <note>
            Men sedan ett år tillbaka befinner vi oss i en helt extraordinär
            situation. Våra samhällen och vårt samarbete har satts på otroligt
            svåra prov på ett sätt som vi inte har upplevt på lång tid. Kanske
            är det så att vi tog det nordiska samarbetet lite för mycket för
            givet. Medborgare vittnar om att tilliten till samarbetet har
            skadats, och visionen om att vara världens mest integrerade region
            känns väldigt långt borta. Familjer har splittrats, och tryggheten
            för företag och för arbetstagare har ryckts undan. Vi har ett
            stort arbete framför oss nu med att bygga upp tilliten på nytt.
          </note>
          <note>
            Fru talman! Sedan pandemins start har vi från regeringens sida
            agerat kraftfullt och konstruktivt för att lösa ut de problem
            som har uppstått och för att flexibla lösningar ska finnas på
            plats. Vi har föreslagit en rad kanske lite ovanliga men flexibla
            åtgärder för att gränserna ska vara så öppna som möjligt. Vi har
            ständigt argumenterat för pragmatiska lokala och regionala lösningar
            och pekat på att restriktioner måste ta hänsyn till förutsättningarna
            just i gränsregionerna.
          </note>
          <note>
            Dialogen mellan de nordiska regeringarna har varit intensiv.
            Många säger att den har varit god. Den har kanske tjänat oss väl.
            Men den har inte varit tillräcklig, för våra medborgare har drabbats
            hårt.
          </note>
          <note>
            Vad som har skett från regeringens sida är att den svenska socialministern
            regelbundet har träffat sina kollegor för att utbyta erfarenheter
            om till exempel vaccin, där vi också har ett samarbete. Transportminister
            Eneroth har fört en dialog med nordiska kollegor om problem i
            Göteborgs hamn och i flyg- och färjeförbindelserna som man har
            kunnat lösa.
          </note>
          <note>
            Statsministern har varit mycket engagerad i det nordiska samarbetet,
            och jag har haft flera möten, också tillsammans med statsministern,
            med medborgare, företag och gränskommuner. Statsministern, arbetsmarknadsminister
            Nordmark och jag har alla talat med våra norska motparter om villkoren
            för dag- och veckopendlare till Norge. De här gemensamma ansträngningarna
            ledde till ett undantag för dagpendlare. Kompensation kom på plats
            för dag- och veckopendlare. Det är bra, men frågan är inte löst
            eftersom frågan för veckopendlare fortfarande inte är löst, som
            vi också har hört här i dag. Ingen ska naturligtvis behöva riskera
            sin ekonomi när man hindras från att ta sig till sitt jobb.
          </note>
          <note>
            Gränshinderrådet och de gränsregionala informationstjänsterna
            har haft en nyckelroll under det här året. De har arbetat intensivt
            med att undanröja gränshinder, och många har kunnat lösas ut.
            Men arbete pågår nu intensivt för att också kunna lösa många återstående.
          </note>
          <note>
            Vi ska komma ihåg att regeringen under de senaste åren har lyckats
            undanröja ett femtiotal hinder, inte minst med hjälp av Gränshinderrådet,
            som har pekat på dessa så att vi har kunnat ta arbetet vidare.
            Genom konstruktivt samarbete har vi lyckats upprätthålla den mest
            nödvändiga arbetspendlingen vad gäller dagpendlare och det som
            gäller kompensation från det norska perspektivet.
          </note>
          <note>
            Men detta är huvuddelen av arbetspendlingen. En stor och viktig
            del återstår också, så vi nöjer oss inte här och nu. Regeringen
            kommer att fortsätta att verka för att undanröja alla gränshinder
            som finns kvar i samarbete med våra grannländer.
          </note>
          <note>
            Efter en lång och svår tid kan vi nu ändå se att det kan tänkas
            att vi skulle kunna gå mot ljusare tider. Det beror på att allt
            fler nu vaccineras. De nordiska länderna börjar successivt lätta
            på sina restriktioner. Självklart är det glädjande för mig som
            Nordenminister att vi från svensk sida från och med den 31 maj
            inte längre har några inreserestriktioner från våra nordiska grannländer.
            Det är ett besked som vi vet har varit mycket efterlängtat av
            många medborgare men också av många företag längs våra gränser.
          </note>
          <note>
            Regeringen fortsätter därmed att gå före, och vi vill prioritera
            Norden. Det är viktigt inte bara för våra företag och medborgare
            utan också för det nordiska samarbetet i stort, som naturligtvis
            bygger på den fria rörligheten.
          </note>
          <note>
            Fru talman! Vi måste dra lärdom av krisen. Vi måste stärka det
            nordiska samarbetet, och vi måste återuppbygga tilliten, inte
            minst i våra gränsregioner.
          </note>
          <note>
            Som ni vet har jag som Nordenminister verkligen försökt verka
            för att hitta en bättre samverkan vad gäller våra gränser. Det
            handlar om att vi måste ha en bättre dialog och samordning inför
            alla beslut som över huvud taget rör våra gränser. Vi måste arbeta
            aktivt för att förutse och minimera negativa konsekvenser om nu
            gränsrestriktioner måste införas, just för att vi måste förebygga
            att våra företag och medborgare som bor, verkar och lever vid
            och på våra gränser kommer i kläm. Det får inte ske en gång till.
          </note>
          <note>
            Av denna ambition, detta arbete och detta påpekande från den
            svenska regeringens sida och från min sida som svensk Nordenminister
            ser vi också ett resultat: På det senaste samarbetsministermötet
            tog vi viktiga steg i rätt riktning när vi ministrar kom överens
            om att tillsätta en extern utredning.
          </note>
          <note>
            Den här utredningen ska både kartlägga det nordiska samarbetet
            under pandemin och presentera framåtblickande rekommendationer
            på kort sikt men också på lång sikt. Det handlar också om hur
            vi kan dra lärdomar av krisen. Hur kan vi stärka samverkan utifrån
            den krismedvetenhet vi nu har skapat oss? Hur ska vi värna den
            nordiska integrationen? Utredningen kommer att presenteras i november
            i år.
          </note>
          <note>
            Det här är ett väldigt viktigt besked. Det var ingen självklarhet
            att ens kunna enas om att fatta ett beslut om en utredning. Nu
            har alla länder ställt sig bakom detta, och det är ett viktigt
            besked till många som faktiskt har tappat tilltron till det nordiska
            samarbetet under det senaste året.
          </note>
          <note>
            Min förhoppning och förväntan är att utredarens rekommendationer
            verkligen blir ett konkret verktyg i arbetet framåt. Det här är
            viktigt. Vi ska ta tillfället i akt att dra lärdomar av krisen,
            och vi måste rusta oss starkare. För nya kriser kommer, och då
            måste vi stå bättre samordnade.
          </note>
          <note>
            Fru talman! Det nordiska samarbetet fortlöper steg för steg.
            Låt mig ändå lyfta fram några exempel. Vi har krisberedskap och
            försörjningstrygghet, som prioriteras högt av det finska ordförandeskapet
            i Nordiska ministerrådet. Det står nu också högt på dagordningen
            i många nordiska samarbetsforum. Som ett led i arbetet ska det
            under det kommande året genomföras en bred kartläggning över hur
            det nordiska samarbetet om krisberedskap och försörjningstrygghet
            kan stärkas.
          </note>
          <note>
            På infrastruktursidan pågår diskussioner om flera möjliga framtidsprojekt
            som skulle ha stor betydelse för integrationen i Norden. Det är
            i huvudsak bilaterala diskussioner, till exempel mellan Norge
            och Sverige. Där är vi överens om att tillsammans studera möjligheterna
            att få en snabbtågsförbindelse mellan Oslo och Stockholm.
          </note>
          <note>
            Med Danmark förs en god dialog om förbindelserna över Öresund
            och hur vi kan stärka dessa. Det handlar om framtida möjligheter
            att öka person- och godstrafiken, inte minst när Fehmarn Bält
            -förbindelsen öppnar 2029.
          </note>
          <note>
            Det nordiska kultursamarbetet står fortfarande starkt. Kulturen
            spelar en avgörande roll för att nå visionen att bli världens
            mest hållbara integrerade region. Kulturen binder oss samman.
            Därför har ministerrådet för kultur även efter omfördelningen
            i Nordiska ministerrådets budget fortfarande en av de största
            budgetramarna.
          </note>
          <note>
            När världen nu startar upp vill vi se ökade investeringar inom
            exempelvis hållbarhet. Det finns enorma möjligheter för de nordiska
            länderna. Med våra företag som är världsledande inom hållbarhet
            kan, bör och ska vi spela en avgörande roll framöver.
          </note>
          <note>
            Fru talman! Den mellanmänskliga tilliten är det nordiska samarbetets
            grundsten. Tillit handlar om att känna förtroende. Det handlar
            om att känna förtröstan, men det handlar också om förutsägbarhet
            och trygghet. Just nu är situationen att alla dessa grundläggande
            värderingar för tillit har utmanats. Goda och tillitsfulla mellanmänskliga
            relationer är nu helt avgörande för att reparera det nordiska
            samarbetet. Här har regeringen ett stort ansvar, och jag har ett
            stort ansvar som nordisk samarbetsminister i Sveriges regering.
          </note>
          <note>
            Men vi kan inte göra allt i regeringen. Vi kan sätta upp spelregler
            och förutsättningar, men byggandet av den mellanmänskliga tilliten
            är något som sker dagligen och inte bara i möten mellan ministrar.
            Vi har alla ett ansvar – medborgare, företag, civilsamhälle och
            riksdagsledamöter.
          </note>
          <note>
            Framtiden för Norden är naturligtvis inte huggen i sten. Den
            ligger i våra händer. Från regeringens sida har vi mycket höga
            ambitioner för det nordiska samarbetet. Vi ska nu dra lärdomar
            av pandemin. Vi ska bygga upp tilliten, och vi ska framåt. Tillsammans
            ska vi utveckla och stärka det nordiska samarbetet.
          </note>
          <note>
            Anf. 127 KJELL-ARNE OTTOSSON (KD) replik:
          </note>
          <note>
            Fru talman! I sitt anförande tackar statsrådet Hallberg för god
            dialog. Jag får väl tacka tillbaka, för som jag sa i mitt anförande
            upplever jag att Anna Hallberg är på banan och faktiskt lyssnar
            och vill få till en ändring.
          </note>
          <note>
            I mitt anförande nämnde jag två av alla de personer jag har träffat:
            Stefan som inte har varit hemma sedan annandag jul och Tomas som
            jobbar på Gardemoens flygplats och väldigt gärna vill träffa sina
            barn. Men om Tomas åker hem och träffar sina barn får han inte
            komma tillbaka till jobbet, så i valet mellan att träffa sina
            barn och sätta mat på bordet till barnen väljer han att sätta
            mat på bordet.
          </note>
          <note>
            Precis som Diana Laitinen Carlsson sa är det nog många som tror
            att situationen för våra arbetspendlare är löst, men för våra
            veckopendlare och egenföretagare är den ännu inte löst. Trots
            att veckopendlarna befinner sig längre tid i Norge än i Sverige
            är de tydligen farligare än de som arbets ­ pendlar. De måste
            ju vara det, annars skulle inte reglerna vara sådana.
          </note>
          <note>
            Statsrådet sa: Vi nöjer oss inte. Det är bra, men då frågar jag:
            Vad händer konkret? Vad gör statsrådet Hallberg och regeringen
            för att lösa situa ­ tionen för våra veckopendlare och egenföretagare
            så att de kan få en dräglig situation och både åka på jobb och
            åka hem?
          </note>
          <note>
            Anf. 128 Statsrådet ANNA HALLBERG (S) replik:
          </note>
          <note>
            Fru talman! Det här är ju en mycket otillfredsställande situation,
            och regeringen fortsätter att ha en konstant dialog med norska
            företrädare för att hitta lösningar för veckopendlare och egenföretagare.
          </note>
          <note>
            Situationen är givetvis inte godtagbar, och vi jobbar i många
            olika kanaler – på regeringsnivå, ambassadnivå och tjänstepersonsnivå
            – för att försöka ha så hög angelägenhetsgrad i dialogen med Norge
            att situationen kan lösas. Vi är inte nöjda, men det är Norge
            som har beslutet.
          </note>
          <note>
            Vi har hela tiden framhållit till Norge att det måste finnas
            möjlighet till flexibla lösningar. Det är viktigt att man tänker
            om och nytt och att det inte finns en låsning i svart eller vitt
            när det gäller vad som är möjligt eller inte.
          </note>
          <note>
            Svaret på Kjell-Arne Ottossons fråga om vad den svenska regeringen
            gör är att vi hela tiden försöker hitta nya lösningar. Det kan
            handla om vaccination, att öppna för vissa gränsregioner som har
            låg smittspridning, att nå en överenskommelse med arbetsgivare
            om testning och så vidare.
          </note>
          <note>
            Dessa förslag har ännu inte fullt ut vunnit gehör i Norge, och
            det beklagar jag. Men vi fortsätter att jobba på det, och vi ger
            oss inte.
          </note>
          <note>
            Anf. 129 KJELL-ARNE OTTOSSON (KD) replik:
          </note>
          <note>
            Fru talman! Jag tackar statsrådet Hallberg för svaret.
          </note>
          <note>
            Som jag nämnde noterar vi även problem med vaccinationer. Veckopendlare
            eller egenföretagare kan alltså inte åka hem för att vaccinera
            sig trots att vi bekämpar en pandemi. Jag har fått information
            från statsrådets medarbetare att det även här jobbas i flera kanaler,
            men jag skulle vilja att statsrådet konkretiserar vad detta innebär.
          </note>
          <note>
            Hur upplevs dialogen i dessa frågor? Statsrådet sa att det jobbas
            i flera kanaler på minister ‑ , ambassad- och tjänstepersonsnivå,
            men ser statsrådet att det finns möjlighet att växla upp ytterligare?
            Veckopendlarna och egenföretagarna börjar nämligen ledsna ordentligt,
            av flera skäl. Det frestar på att inte få träffa sina nära och
            kära, och det frestar på att inte ha sin vanliga inkomst. Den
            ersättning man sedan i april kan få är ju lägre än den vanliga
            lönen, och vissa har inte ens börjat få den.
          </note>
          <note>
            Ser ministern att ni kan växla upp ytterligare i kontakten?
          </note>
          <note>
            Anf. 130 Statsrådet ANNA HALLBERG (S) replik:
          </note>
          <note>
            Fru talman! Vi ska växla upp ytterligare i kontakterna, för vi
            är inte nöjda och inte framme än. Vi ska göra allt vi kan för
            att lösa detta för de drabbade familjerna, företagen och arbetstagarna.
          </note>
          <note>
            Jag tackar Kjell-Arne Ottosson för att han har uppmärksammat
            oss på vaccinationsfrågan, och nu driver vi den. Vaccinationer
            måste ju kunna ske oavsett vilket nordiskt land man befinner sig
            i. Vi visste detta från början, men det har aktualiserats ytterligare
            i och med veckopendlarnas problematik.
          </note>
          <note>
            Hur upplevs dialogen? Jag vill inte spekulera eftersom det är
            Norges beslut. Det är viktigt att komma ihåg att varje land fattar
            beslut om sina gränsrestriktioner, och jag vill inte spekulera
            i om och när Norge kommer att förändra sina restriktioner. Men
            med vaccinationer och vaccinationspass, som åtminstone Sverige
            ska kunna på plats från den 1 juli, borde det självklart bli nya
            öppningar.
          </note>
          <note>
            Det är alltså relativt kort tid kvar, men den kan kännas lång
            för familjer som inte har träffats på länge. Därför nöjer vi oss
            inte med att vänta till juli eller augusti, utan vi ligger på
            hela tiden. Jag hoppas verkligen att vi får gehör, men jag kan
            inte spekulera i vilken framgång vi kommer att ha.
          </note>
          <note>
            Anf. 131 HANS WALLMARK (M) replik:
          </note>
          <note>
            Fru talman! Det kommer inte som en överraskning för statsrådet
            Anna Hallberg att den svenska delegationen till Nordiska rådet
            har arrangerat två seminarier med personer från olika delar av
            landet som har vittnat om sina villkor. Statsrådet har ju deltagit
            i båda och lyssnat på allt detta.
          </note>
          <note>
            Vi har också hört en provkarta här i dag. Linda Modig har berättat
            från Norrbotten, och min kollega Mattias Karlsson har gett liknande
            versioner. Kjell-Arne Ottosson har berättat från Värmland och
            Bohuslän, och Pål Jonson och Ann-Sofie Alm har vittnat i andra
            sammanhang. Själv brukar jag ta upp hur det ser ut i Sydsverige
            och Skåne.
          </note>
          <note>
            Det är starka berättelser, och ofta kommer människor i kläm på
            ett otäckt och otrevligt sätt. Här har Anna Hallberg verkligen
            varit en lyssnande minister.
          </note>
          <note>
            Förhoppningsvis kan vi se en framtid bortom pandemin nu när vaccina
            ­ tionerna börjar verka. Hur ska vi då öppna upp samhället? Jag
            tycker att man kan efterlysa denna typ av idé nationellt. Men
            det är inte det jag efter ­ frågar från statsrådet Anna Hallberg
            utan hur vi ska försöka manifestera helandet av det som har gått
            sönder, inte minst i gränsregionerna. Jag kan tänka mig att man
            kan göra olika saker i Norrbotten respektive i Värmland och Bohuslän
            respektive i Sydsverige.
          </note>
          <note>
            Jag tror att det är viktigt att man bekräftar nordborna i gränsbygderna
            och säger: Vi förstår er. Det har gått sönder, det har gjort ont
            och det har blivit fel. Men nu vill vi markera att det finns en
            annan framtid.
          </note>
          <note>
            Det kan handla om infrastrukturprojekt eller annat som konkret
            symboliserar att det finns en ny morgondag.
          </note>
          <note>
            Vad skulle statsrådet vilja medverka till?
          </note>
          <note>
            Anf. 132 Statsrådet ANNA HALLBERG (S) replik:
          </note>
          <note>
            Fru talman! Vi ser lite ljus i tunneln. I bästa fall är det inte
            bara ett tomtebloss utan ett ljus som kommer att växa sig starkare
            framöver. Men regeringarna måste också visa med ord och handling
            att vi förstår läget i våra gränsregioner, bekräftar det och åtgärdar
            det.
          </note>
          <note>
            Så till Hans Wallmarks fråga. Tidigare nämnde jag vaccinationen.
            Vi nordiska samarbetsministrar kommer att träffas den 20–21 juni
            i Finland. Då står det högt på agendan – om det inte gör det ska
            jag se till att det gör det – att vi behöver ha en gemensam strategi,
            men inte bara det utan också en gemensam taktik för hur vi ska
            öppna upp Norden. Jag menar att vi taktiskt måste bestämma oss
            för hur vi nu ska möta våra gränsmedborgare, vi regeringar tillsammans.
          </note>
          <note>
            Från regeringens sida har vi till exempel en nära dialog med
            Finland. Nästa vecka kommer jag att delta med min finländska samarbetskollega
            i Tornedalsrådets evenemang Arena Tornedalen. Att vi tillsammans
            deltar där är inte bara en symbolisk handling, utan det visar
            en vilja att vi är där och att vi verkar för en förändring.
          </note>
          <note>
            Jag tror att det är väldigt viktigt att vi är ute tillsammans
            – ministrar, regeringar och parlamentariker – i landet. Vi måste,
            så fort det går, börja röra på oss ute i landet och visa att vi
            finns där, att vi ser problemen och att vi vill åtgärda dem. Det
            gäller att inte bara synas utan också ha en handlingsplan.
          </note>
          <note>
            Utöver att vi har andra frågor på vår agenda den 20–21 juni måste
            vi lägga en karta tillsammans, vi nordiska samarbetsministrar.
            Och sedan får fackministrarna ta vid. Jag är glad, fru talman,
            över att Hans Wallmark väcker just frågan om hur vi öppnar upp
            tillsammans, för den är högt prio ­ riterad.
          </note>
          <note>
            Anf. 133 HANS WALLMARK (M) replik:
          </note>
          <note>
            Fru talman! När Sverige stängde gränsen mot Danmark upptäckte
            man plötsligt att alla danskar som ska till och från Bornholm
            i huvudsak färdas över svenskt territorium via Ystad. Nu försökte
            man snabbt åtgärda det, men det blev en överraskning, inte för
            oss som bor i Skåne, men för resten av landet. Det är detta som
            är problemet med öppna och stängda gränser om vartannat. Det blir
            obegripligt för den enskilde individen att förstå vad som gäller.
          </note>
          <note>
            Det var samma sak när danskarna plötsligt stängde gränsen mot
            Syd ­ sverige. De n som är en av Sveriges största inrikesflygplatser,
            nämligen Kastrup, blev då omöjlig att nå för skåningar och svenskar.
            Detta är bok ­ stavligt talat ett hattifnattande som sliter sönder
            tilliten. Det är därför det är så viktigt att göra något konkret.
            Jag tror att det behövs personer ute i olika delar av landet och
            kanske inte så mycket vackra ord utan snarare konkreta handlingar,
            så att man verkligen förstår att det är på allvar.
          </note>
          <note>
            Fru talman! Statsrådet berörde också Fehmarn Bält . Det tycker
            jag var viktigt och centralt. När vi nu pratar om Norden tror
            jag att det är klokt att vi gör det i större cirklar. Vi har vår
            nordiska femkärna, men till denna ska också de baltiska länderna
            adderas. Tyskland är också självklart, och därför tycker jag att
            det är bra med Fehmarn Bält . Men då gäller också att man måste
            fundera på det i ljuset av öppna och stängda gränser.
          </note>
          <note>
            Nu kanske vi öppnar mot Danmark, men det är fortfarande ett visst
            kineseri gentemot till exempel Tyskland. Jag tror att man måste
            fundera igenom den typen av saker. Jag skulle kunna ge ett konkret
            exempel utifrån ett sydsvenskt perspektiv, och det är att uppmana
            finansministern att titta på det skatteavtal som finns mellan
            Sverige och Danmark. Det är en sådan konkret sak.
          </note>
          <note>
            Fru talman! Låt oss nu, när saker väl kan börja gå tillbaka till
            det normala, få se färre fina ord och fler konkreta handlingar.
          </note>
          <note>
            Anf. 134 Statsrådet ANNA HALLBERG (S) replik:
          </note>
          <note>
            Fru talman! Hans Wallmark och jag är inte överens i alla frågor,
            men här är vi verkligen överens. Jag motsätter mig fina ord om
            de inte följs av konkreta handlingar. Det är inte ansvarsfullt,
            skulle jag till och med vilja säga.
          </note>
          <note>
            Jag vill verkligen poängtera den omöjliga situation som har rått
            för våra gränsmedborgare om vad som gäller. Jag tror att det för
            oss alla har varit nästan omöjligt att följa med i de regelverk
            som gäller i Norden, inte bara de som gäller gränserna utan också
            andra regelverk. Hans Wallmark nämnde skatteregelverket, som möjligen
            bör ses över.
          </note>
          <note>
            I flera länder finns en ambition att kunna sätta spaden i marken
            mellan Sverige och flera av våra nordiska grannländer när det
            gäller infrastrukturprojekt. Som jag nämnde tidigare håller vi
            nu på med vissa bilaterala projekt som jag tror att vi kommer
            att kunna gå vidare med i närtid och också förverkliga. Det låter
            åtminstone så på våra transportministrar.
          </note>
          <note>
            Allt detta är otroligt viktigt, men det allra viktigaste är kanske
            att på kort sikt visa att vi menar allvar med detta, till exempel
            vaccinationspass, och att vi ska titta på det tillsammans i Norden
            och säga att det inte bara handlar om att norska medborgare ska
            kunna åka till Sverige och börja handla igen i vår gränshandel,
            att det är fantastiskt bra för den svenska gränshandeln och att
            de sedan ska få åka hem utan karantän. Det handlar också om att
            svenskar ska kunna komma in och vara dubbelt vaccinerade i Norge
            utan karantän och att man inte gör skillnad på folk och folk.
          </note>
          <note>
            Detta är inte symbolhandlingar. Detta är handlingar på riktigt.
            Det är då man inte längre har de gula västarna, svenskeskam eller
            vad man nu diskuterar. Framför allt handlar det om att visa att
            nu vill vi varandra väl. Jag tror att vi ska börja i det lilla,
            inte med de riktigt stora infrastruktur ­ projekten. Vi ska börja
            i det lilla, och det lilla är kanske att nu, redan i sommar, titta
            på hur vi kan öppna gränserna, med de fantastiska vaccina ­ tionsmöjligheter
            som vi nu har på plats.
          </note>
          <note>
            Anf. 135 LINDA MODIG (C) replik:
          </note>
          <note>
            Fru talman! Det gläder mig verkligen när statsrådet Anna Hallberg
            så tydligt deklarerar att vi måste stärka samarbetet och återskapa
            förtroendet och tilliten. Det är helt rätt ton att anslå.
          </note>
          <note>
            Jag vill uppehålla mig vid Nordiska rådets kära favoritfråga,
            nämligen den om en fast konstellation för ett ministerråd för
            transporter. Jag skulle vilja höra statsrådet resonera kring detta.
            Statsrådet har själv erfarenhet av att sitta just i en permanent
            ministerrådskonstellation. Jag undrar om det inte har varit mer
            gynnsamt än obehövligt. Är det inte så att upparbetade kanaler
            och format som man ständigt återkommer till är väldigt gynnsam
            ­ ma i ett läge när relationerna av olika skäl kan bli ansträngda
            eller frostiga? Jag tänker att det finns många fördelar med detta,
            och jag vill gärna höra statsrådets syn på det.
          </note>
          <note>
            Jag vill också passa på att tacka statsrådet och den svenska
            regeringen för att de inreserestriktioner till Sverige som vi
            har haft nu är avskaffade. Det är otroligt betydelsefullt, inte
            minst för många finländska veckopend ­ lare. Att varje vecka ha
            gjort covidtest har tyvärr lett till negativa hälso ­ effekter.
            Detta är otroligt viktigt i Tornedalen. Låt oss nu hoppas att
            våra grannländer möter upp på samma sätt och avvecklar sina restriktioner.
          </note>
          <note>
            Jag vill, fru talman, be statsrådet Anna Hallberg att kommentera
            och resonera kring värdet av en permanent ministerrådskonstellation.
          </note>
          <note>
            Anf. 136 Statsrådet ANNA HALLBERG (S) replik:
          </note>
          <note>
            Fru talman! Jag gör gärna det, Linda Modig.
          </note>
          <note>
            Jag vill börja med att säga att jag verkligen delar synen att
            transportfrågorna – infrastrukturen och att bygga ihop Norden
            – är något av det viktigaste vi har. Vi har alla möjligheter nu
            att göra detta på ett klimatsmart sätt och att både reducera utsläppen
            och öka handeln och tillväxten i Norden. Jag ville bara börja
            där. Det finns en enighet mellan länderna vad gäller vikten av
            att fortsätta det samarbete och den samordning som finns på detta
            område.
          </note>
          <note>
            Från svensk sida är det vår syn att det finns ett gott informellt
            samarbete. Linda Modig ställde frågan till mig om man skulle vilja
            formalisera detta. Jag har erfarenhet från ministerrådet när det
            gäller våra nordiska samarbetsministrar, och jag måste säga att
            ministerrådet i sig ibland är belastat av formaliteter. Det kan
            vara en stor utmaning att ha bilaterala förhandlingar och dialoger
            vid sidan av eller i ministerrådet. Om man har ett ministerråd
            är det väldigt många frågor som ska upp på bordet där.
          </note>
          <note>
            När det gäller just transporter och infrastruktur finns det ett
            behov just nu av att få igång de bilaterala infrastrukturprojekten.
            Det är inte helt okomplicerat eller att bara inrätta en struktur
            och sedan säga att det är detta som kommer att lösa det hela.
            Jag säger inte att det är vad Linda Modig säger heller, men jag
            vill poängtera att det också är en utmaning i de formella strukturer
            som finns.
          </note>
          <note>
            Allra sist ska jag säga att det inte innebär att det inte är
            bra att ha en struktur på lång sikt, för det blir mindre personberoende
            och mer strukturella former att hålla sig till, vilket kan underlätta.
          </note>
          <note>
            Anf. 137 LINDA MODIG (C) replik:
          </note>
          <note>
            Fru talman! Jag tackar statsrådet för svaret.
          </note>
          <note>
            Jag tror absolut att det kan vara utmanande med formaliserade
            konstellationer. Jag vill ändå notera att många av de resultat
            som statsrådet Anna Hallberg pekade på i sitt huvudanförande hänförde
            sig just till den typen av ministerrådskonstellationer. Jag tror
            att vi alla kan vara överens om att det är en viktig pusselbit
            i att skapa kontakter, resultat och nordiska nyttor.
          </note>
          <note>
            Just när det gäller transporter och att öka mobiliteten, öka
            rörligheten och öka konnektiviteten i Norden är det just ett sådant
            handfast och konkret samarbete som behövs för att göra nordisk
            nytta i våra medborgares vardag. Det är nämligen detta som det
            handlar om. Det är där som vi måste börja med att återskapa förtroendet
            och tilliten. Vi måste gå från ord till handling. Vi måste se
            till att dessa samarbeten kommer igång och att de verkligen ger
            nordiska nyttor. Jag tror att det kommer att vara helt avgörande
            efter denna kris, om vi inte ska tappa hela gränspendlingen, att
            våra medborgare och gränspendlare upplever konkreta förbättringar
            och att det faktiskt går framåt. Annars tror jag att de skador
            som nu har uppstått tyvärr blir permanenta. Det är därför som
            jag tror att det är så viktigt att vi försöker hitta konkreta
            projekt där samarbetet kan ge nordiska nyttor för medborgarna.
          </note>
          <note>
            Anf. 138 Statsrådet ANNA HALLBERG (S) replik:
          </note>
          <note>
            Fru talman! Jag vill återkomma till att jag instämmer i att det
            finns ett behov av att långsiktigt säkra en långsiktig plan och
            att också ha en struktur för detta. Men med detta sagt kan vi
            också se att dessa pannordiska infrastrukturprojekt just nu inte
            ligger på bordet, där alla fem länder kommer att vara delaktiga.
          </note>
          <note>
            Vad som framför allt är prioriterat nu är bilaterala projekt.
            Jag nämnde Stockholm–Oslo, till exempel. Vi har det också i Öresundsregionen.
            Vi har även den lite mer långväga förbindelsen ända nedifrån Tyskland,
            och vi skulle kanske kunna hitta en möjlighet att docka i detta
            från Tyskland och upp till Norge och så vidare.
          </note>
          <note>
            Men detta är projekt som inte alltid berör alla länder. Det är
            därför som det också kan vara utmanande. Det är till och med utmanande
            att ha de bilaterala infrastrukturprojekten just nu och att få
            dem att bli verklighet.
          </note>
          <note>
            Om man ska skapa ett transportministerråd tror jag att man i
            så fall måste säkerställa både och. Man måste se till att de bilaterala
            förhandlingarna och kontakterna inte hämmas av att man lägger
            alla frågor på ett ministerrådsbord. Jag tror, fru talman, att
            det är väldigt viktigt att man också fortsätter med de bilaterala
            projekten som vi nu faktiskt börjar se lite framåtdrift i, som
            vi alla längtar efter så mycket och behöver så väl i det nordiska
            samarbetet.
          </note>
          <note>
            Jag vet också att den svenska delegationen till Nordiska rådet
            har haft infrastrukturminister Tomas Eneroth som gäst vid ett
            delegationsmöte. Jag tror verkligen att delegationen fick en presentation
            av vad som är på gång på infrastrukturområdet – mycket bättre
            än vad jag kan ge. Det är positivt att detta är på gång.
          </note>
          <note>
            Låt oss då fortsätta att bejaka de bilaterala och viktiga projekten
            och förhandlingarna. Samtidigt får man på sikt ha diskussionen
            om man behöver bättre strukturer. Då tror jag inte att något land
            skulle stänga dörren för det på lång sikt. Men just nu är behovet
            uppenbarligen att framför allt få igång de bilaterala projekten
            och infrastrukturförhandlingarna, som är så viktiga att få på
            plats.
          </note>
          <note>
            Anf. 139 ARON EMILSSON (SD) replik:
          </note>
          <note>
            Fru talman! Det är inte varje dag som jag säger detta, men jag
            vill även från min sida i rollen som gruppledare för Sverigedemokraterna
            i den svenska delegationen till Nordiska rådet tacka statsrådet
            Anna Hallberg så här långt för kraft, mod och framåtanda i många
            av de nordiska samarbetsfrågorna som har varit under hård prövning
            under pandemins gång. Sedan hade jag, i likhet med mina övriga
            oppositionskollegor, ändå önskat att regeringen som helhet och
            framför allt statsministern varit mer synlig i hanteringen.
          </note>
          <note>
            Jag skulle i detta replikskifte vilja uppehålla mig något vid
            den kulturella infrastrukturen. Vi talar om ministerråd för transport
            och infrastruktur. Om det är något som har engagerat många av
            oss det senaste året är det ministerrådets kraftfulla angrepp
            på den nordiska samarbetsbudgeten för kultur, utbildning och språkutbyte.
            Man har från ministerrådets sida gått till ganska hårt angrepp
            mot denna budgetpost och i konfrontation mot ett enhälligt nordiskt
            råd i frågan.
          </note>
          <note>
            Jag hör statsrådet Hallberg här till exempel tala om hur viktig
            språkförståelsen, den sociala tilliten och kännedomen om varandra
            är. Samtidigt säger man från riksdagen, i betänkandet, nej till
            förslag som Sverigedemokraterna lägger fram om att utöka och prioritera
            insatser för språksamarbete och utbildningsinsatser. Delar av
            ministerråden säger också nej till avsnitten i kultur- och språkbudgeten,
            vilket civilsamhället har reagerat kraftigt mot. Vad vill man
            så att säga i stället sätta fram på bordet?
          </note>
          <note>
            Anf. 140 Statsrådet ANNA HALLBERG (S) replik:
          </note>
          <note>
            Fru talman! Jag tackar Aron Emilsson för att han lyfter fram
            frågan om kultursektorns budget. Den är fortsatt högt prioriterad.
            Jag vill inleda med att säga att ministerråden för kultur och
            utbildning bidrar med en väldigt viktig verksamhet. För att kunna
            förverkliga visionen är de helt avgörande. Därför har de fortsatt
            de största budgetramarna.
          </note>
          <note>
            Med detta sagt innebär budgetramarna för 2021 konkreta steg framåt
            för att styra verksamheten mot den vision som antogs i slutet
            av 2019. Då måste också de strategiska prioriteringarna och handlingsplanerna
            som ministerrådet beslutar om följa med i fråga om dessa prioriteringar.
            Jag vill understryka att det verkligen inte innebär angrepp eller
            konfrontation mot kultursektorn eller mot kulturbudgeten, som
            Aron Emilsson uttryckte det. Kultursektorn har fortfarande en
            av de största budgetramarna därför att det är helt avgörande för
            att vi ska kunna gå mot denna vision och för att vi också ska
            kunna stärka den nordiska identiteten, inte bara hos oss själva
            utan också ute i världen. Det är otroligt viktigt för nordisk
            tillväxt och för nordisk konkurrenskraft att vi lever upp till
            det nordiska varumärket och den nordiska identiteten.
          </note>
          <note>
            Men när man antar en ny vision innebär det trots allt att man
            gör en omfördelning av budgeten. Vi har tre strategiska prioriteringar
            när det gäller visionen. Det är ett grönt Norden, ett konkurrenskraftigt
            Norden och ett socialt hållbart Norden. Dessa tre prioriteringar
            innebär ingen motsättning mot satsningar på kultur- eller utbildningssektorn.
            Men de kräver en omfördelning av budgeten som prioriterar det
            gröna i syfte att faktiskt uppnå en mer jämn fördelning av dessa
            medel, av de totala medlen, som styr mot visionen.
          </note>
          <note>
            Kultursektorn är alltså fortsatt högt prioriterad. Men en omfördelning
            var nödvändig i och med den nya visionen.
          </note>
          <note>
            Anf. 141 ARON EMILSSON (SD) replik:
          </note>
          <note>
            Fru talman! Jag blir ändå konfunderad. Det är klart att det fortsatt
            är de största budgetramarna. Men det kan vara med 1, 2, 3, 4 eller
            5 kronor i relation till annat. Men det är fortfarande så att
            kultur ‑ , utbildnings- och språksektorn i någon mån styr politiken
            nedströms. Väldigt mycket av känslan för den nordiska samhörigheten,
            samförståndsandan och tilliten, som i sin tur sedan sänker transaktionskostnader
            för handelsavtal, infrastruktur, näringsliv och så vidare, kommer
            av att vi har en bra förståelse för varandra över alla generationer.
          </note>
          <note>
            I dag vet vi, givet undersökningar och rapporter, att språkförståelsen
            i de yngre generationerna har sjunkit drastiskt i förhållande
            till medelålders och äldre, och vi vet att det finns ett väldigt
            stort arbete att göra i det nordiska utbildningsväsendet och i
            skolorna för att förmedla mer av nordisk kultur och nordiska språk.
            Vi ser nu att tilliten, som brukar kallas för det nordiska guldet,
            nu prövas till exempel i form av sådana uttalanden som jag pekade
            på i mitt anförande och som faktiskt kommer från näringslivet,
            från en artikel i Dagens industri tidigare i veckan. Tobias Wikström
            skriver: Det nordiska utbytet är intensivt på många områden utom
            i politiken. Om lagstiftningen är harmoniserad i Norden är det
            EU:s förtjänst, inte regeringarnas.
          </note>
          <note>
            Det leder mig till två frågor. Vad vill statsrådet Hallberg säga
            för att motbevisa den tes som ändå verkar etablera sig och vara
            fullskalig inom stora delar av näringslivet? Och vad vill hon
            säga för att förklara för alla aktörer inom civilsamhället, kulturlivet
            och andra som har blåst till strid för att de tycker att effekterna
            av att rasera denna del av den nordiska kulturbudgeten får ett
            väldigt stort genomslag på den nordiska tilliten?
          </note>
          <note>
            Anf. 142 Statsrådet ANNA HALLBERG (S) replik:
          </note>
          <note>
            Fru talman! Jag såg också den artikeln i Dagens industri – jag
            tror att det var en ledare.
          </note>
          <note>
            Jag kan på ett sätt bejaka den problematik som det faktiskt har
            inneburit att det politiska gemensamma ansvaret för Norden inte
            har tagits under denna kris. Vi har gjort vad vi har kunnat från
            den svenska regeringens sida. De andra regeringarna har säkert
            också gjort vad de har kunnat. Men i den snabba eskalering av
            pandemin som skedde under förra våren blev det väldigt nationellt
            inriktade åtgärder, och politikens fokus hamnade väldigt mycket
            på det nationella och på det inrikespolitiska.
          </note>
          <note>
            Jag är övertygad om att vi måste diskutera på högsta nivå mellan
            de nordiska regeringarna vad vi från politiskt håll nu har att
            ta ansvar för. Förhoppningsvis kommer vi att kunna ha den diskussionen
            den 20–21 juni. Det här får nämligen inte hända igen, utan vi
            i det politiska ledarskapet måste gå bättre rustade in i nästa
            kris – även om den kommer snabbt. Det är också någonting som inte
            bara näringslivet utan alla våra medborgare, inte minst gränsmedborgare,
            förväntar sig av oss.
          </note>
          <note>
            Jag kan alltså bara bejaka detta, fru talman. Från Sveriges sida
            får vi göra allt vi kan för att utredningen, resultaten och de
            åtgärder som nu vid ­ tas utifrån dessa erfarenheter – vilket
            görs inte minst i det nordiska ministersamarbetet – ska leda oss
            i en helt annan riktning än den vi mötte den här krisen i. Nästa
            kris ska vi möta tillsammans; det är ett politiskt ansvar.
          </note>
          <note>
            När det gäller kulturen blir jag lite bekymrad. Vi har till exempel
            i budgeten för 2021 gjort vissa justeringar för att ta hänsyn
            till att kultursektorn också drabbats extra hårt under pandemin.
            Självklart måste vi tydliggöra det fokus och den prioritering
            som kultur och utbildning har i det nordiska samarbetet. Som sagt:
            Om vi fortfarande har kvar de största budgetramar ­ na för kultur
            och utbildning och om vi nu fortsatt gör extrasatsningar på kultursektorn
            måste det också kommuniceras till våra medborgare.
          </note>
          <note>
            Anf. 143 LORENA DELGADO VARAS (V) replik:
          </note>
          <note>
            Fru talman! I skuggan av all diskussion kring gränserna och vissa
            länders nationalistiska drag ser vi också en ökning av politiska
            beslut som gör skillnad på människor som bor i Norden. Det gäller
            till exempel gettolag ­ arna i Danmark, där den danska regeringen
            har tagit fram ett förslag om att begränsa icke-västmedborgare
            i vissa områden. Detta presenterades för bara några dagar sedan.
            Inte minst gäller det de krav som ställs på ensamkommande flyktingungdomar
            här i Sverige, där man gör skillnad mellan dem och andra ungdomar
            i Sverige.
          </note>
          <note>
            Behövs det ett djupare arbete för demokrati och mänskliga rättigheter
            i Norden, med tanke på att vi ska nå ett socialt hållbart Norden?
            Är det något man har diskuterat?
          </note>
          <note>
            Anf. 144 Statsrådet ANNA HALLBERG (S) replik:
          </note>
          <note>
            Fru talman! Jag tackar Lorena Delgado Varas för att hon lyfter
            en fråga som är helt avgörande för den nordiska identiteten, som
            jag talade om tidigare. Den bygger ju på våra gemensamma värderingar.
            Jag nämnde tidigare också att vi kanske har tagit det nordiska
            samarbetet lite för givet. Det allra värsta vore ju om vi tog
            våra gemensamma värderingar för givna – om vi inte vaktade och
            bevakade dem och hela tiden lyfte fram dem.
          </note>
          <note>
            I kris finns det en risk att man agerar nationellt och ganska
            primitivt och snabbt när det gäller att stänga ute eller stänga
            inne, och jag tror att detta är en väldigt viktig fråga som vi
            måste lyfta upp på bordet – inte minst hos oss nordiska samarbetsministrar.
            Vi behöver bevaka och bejaka våra nordiska värderingar som har
            tjänat våra samhällen så väl och som är vår identitet. När vi
            talade om kultursektorn och utbildningssektorn tidigare, fru talman,
            talade vi om identitet och att det var viktiga parametrar. Hela
            grundsynen gällande människors lika värde och ett samhälle där
            alla ska få samma chans – att vi har ett välfärdssamhälle som
            är grunden för vår identitet – är ju helt avgörande.
          </note>
          <note>
            Jag kan alltså bara bejaka att detta är en fråga som aldrig får
            tas för given, fru talman, och som hela tiden måste bevakas.
          </note>
          <note>
            Anf. 145 LORENA DELGADO VARAS (V) replik:
          </note>
          <note>
            Fru talman! Jag kan bara konstatera att den här frågan egentligen
            har funnits väldigt länge; även innan coronapandemin började man
            införa olika lagar i Norge och Danmark, och även här i Sverige,
            som gör skillnad på människor.
          </note>
          <note>
            Kollegorna här pratade tidigare om att återuppbygga förtroendet
            för Nordiska rådet. Jag undrar lite hur man avser att ta in Nordiska
            rådets kunskap inför beslut som rör till exempel gränserna. Vi
            har liksom stått lite vid sidan om och tittat in på situationen
            när de olika regeringarna har tagit beslut utan att ens samtala
            med Nordiska rådet, som ändå har expertkunskap i detta. Jag undrar
            hur den svenska regeringen kommer att jobba för att stärka Nordiska
            rådet och kanske också ta in dess kunskap när man tar olika beslut,
            till exempel i gränshinderfrågor.
          </note>
          <note>
            Anf. 146 Statsrådet ANNA HALLBERG (S) replik:
          </note>
          <note>
            Fru talman! Nordiska rådet har stor betydelse, och det kan inte
            nog understrykas hur viktigt det är att Nordiska rådet är en integrerad
            del i processen när vi nu ska utveckla Norden mot den vision som
            statsministrarna antog. När jag kom in som relativt ny, eller
            egentligen helt ny, nordisk samarbetsminister hade visionen precis
            antagits. Jag tror att man från Nordiska rådets sida upplevde
            – jag fick i alla fall höra det – att man inte riktigt hade varit
            med i processen. Det bekymrade mig, för en vision måste ju alla
            kunna köpa in i, känna för och känna sig delaktig a i, inte minst
            Nordiska rådet.
          </note>
          <note>
            Nu tar vi nästa steg, och nu ska vi förverkliga de handlingsplaner
            som ska leda oss mot visionen. Jag vill från den svenska regeringens
            sida bara understryka hur otroligt viktigt det är att Nordiska
            rådet – och, ska jag säga, den svenska delegationen till Nordiska
            rådet – har varit en stark, konstruktiv och väldigt engagerad
            kraft under hela pandemin. Men vi ska naturligtvis också se till
            att Nordiska rådet inte bara är delaktigt på marginalen eller
            vid vissa möten, utan Nordiska rådet ska vara integrerat i processen
            för hur vi ska ta oss mot visionen.
          </note>
          <note>
            När det gäller just gränsstängningar är det ju en nationell kompetens;
            det vet vi alla. Ofta fattas dessa beslut också ganska snabbt.
            Det innebär inte att man inte kan ha en dialog och att man inte
            kan ha ett resonemang om huruvida det verkligen är nödvändigt
            att stänga gränsen eller vad det finns för alternativ. Man kan
            titta på om det går att minimera konsekvenserna och så vidare.
            Även i det sammanhanget håller jag absolut med Lorena Delgado
            Varas, fru talman – finns möjligheten att lyssna in Nordiska rådet
            ska man ta till vara den. Det kommer nämligen synpunkter som det
            är otroligt svårt för regeringarna själva att ta till sig utan
            att ha en nära dialog med Nordiska rådet. Jag bejakar alltså detta,
            fru talman.
          </note>
          <note>
            Anf. 147 CECILIE TENFJORD TOFTBY (M):
          </note>
          <note>
            Fru talman! Jag står självklart bakom samtliga reservationer
            från Moderaterna i det här betänkandet, men för tids vinning yrkar
            jag bifall enbart till reservation nummer 6 om ett ministerråd
            för transport.
          </note>
          <note>
            Fru talman! En av de vackraste delarna av den svenska nationalsången
            är för mig ”Jag vill leva, jag vill dö i Norden” – och då mest
            ”leva”, tror jag. För mig har Norden alltid varit en självklarhet.
            Det är en del av världen där vi förstår varandra, där våra sätt
            att leva är rätt lika och där våra länders historia går in i varandra.
            Det gör oss till en trygg och förutsägbar del av världen.
          </note>
          <note>
            Men inget är självklart, utan allt kan förändras. Kanske behövdes
            det en pandemi för att vi skulle börja uppskatta det vi har och
            inte, som jag har gjort, ta vårt nordiska samarbete och våra öppna
            gränser för givet. Debatten i dag – där vi hör ord som ”svenskeskam”,
            ”gula västar”, ”svenske ­ smitte” och ”mobbning” – känns för mig,
            som är född och uppväxt i Norge, smått surrealistisk. Det är därför
            inte desto mindre smärtsamt att det är på riktigt.
          </note>
          <note>
            Fru talman! Vi har i dag lyssnat till många kloka inlägg om den
            situa ­ tion vi befinner oss i och hur vi måste arbeta oss tillbaka
            till den starka och integrerade region Norden ska vara.
          </note>
          <note>
            För några år sedan beslutade Nordiska rådet på förslag från den
            konservativa gruppen att alla förslag som lämnas in till rådet
            ska prövas mot orden ”nordisk nytta”. Det kan vara nytta för regionen
            som helhet, men inte minst nytta för oss som bor här i Norden.
            Nordisk nytta är att riva gränshinder, öka språkförståelse, främja
            det nordiska arvet genom att se kulturens viktiga roll för att
            förena oss eller något så självklart som att möjliggöra digitala
            betalningar över landsgränserna, så att Swish blir Swosh eller
            Nosh eller något sådant.
          </note>
          <note>
            Tyvärr har alltför många av våra invånare den senaste tiden förlorat
            tron på det nordiska samarbetet under pandemin, när gränser stängts
            och vi hindrats från att åka till våra arbeten eller till våra
            grannar 200 meter från gränsen på andra sidan eller från att möta
            vårt nyfödda barnbarn. Därför är nu orden ”nordisk nytta” viktigare
            än någonsin. Vi måste byggsten för byggsten återupprätta, utveckla
            och stärka inte bara de formella delarna utan även invånarnas
            tro på det nordiska samarbetet.
          </note>
          <note>
            Fru talman! Dagens rubrik är ”Nordiskt samarbete”, men dagens
            debatt omfattar också ett antal motioner som tar upp samarbetet
            i en större nordlig region: Östersjöområdet och Arktis.
          </note>
          <note>
            Ulf Kristersson poängterar i Moderaternas partimotion 3367 vikten
            av att regeringen verkar för ett ökat samarbete i norra Europa.
            Områden som yttrandefrihet, cybersäkerhet, kontakten med civilsamhället
            och vikten av att stärka motståndskraften och medierna mot yttre
            påverkan lyfts både i motioner och i utskottets ställningstagande.
            Jag vill därför, fru talman, också ta möjligheten att lyfta vikten
            av Östersjösamarbetet.
          </note>
          <note>
            För att vår region ska kunna fortsätta utvecklas och vara en
            tillväxt ­ region behöver samarbetet inte enbart mellan de nordiska
            länderna utan även mellan länderna i Östersjöområdet stärkas.
            Nordiska rådets roll i det nordiska samarbetet är känd. I betänkandet
            lyfts också den baltiska för ­ samlingen, som är de baltiska ländernas
            motsvarighet till Nordiska rådet, och Arktiska rådets roll, i
            tider med smältande isar och ett allt osäkrare läge i Nordvästpassagen.
          </note>
          <note>
            Men vi har ytterligare en plattform där parlamentariker från
            Östersjö ­ området möts och diskuterar aktuella och strategiska
            frågor: Östersjö ­ områdets parlamentariska konferens, BSPC. BSPC
            är ett samarbetsorgan för parlamentariker från samtliga Östersjöländer,
            självstyrande områden och regioner. Det inkluderar självklart
            även Ryssland.
          </note>
          <note>
            Även om BSPC precis som Nordiska rådet inte har någon beslutsrätt
            lämnas rekommendationer till samtliga länders regeringar om vad
            med ­ lemmarna tycker bör göras för att till exempel främja tillväxt,
            bekämpa klimatförändringar eller förbättra miljön i Östersjön
            eller om hur vi vill att arbetet med mänskliga rättigheter ska
            utvecklas. De senaste åren har inom ramen för BSPC ett stort arbete
            lagts ned på frågor kring migration, och just nu pågår ett omfattande
            projekt för att lyfta fram forskning, innova ­ tioner och exempel
            på hur vi skyddar den biologiska mångfalden både i och runt Östersjön.
          </note>
          <note>
            Mer ofta än sällan tar Sverige på sig ledartröjan i de projekt
            som genomförs, och just nu, fru talman, är Sverige ordförandeland
            för BSPC – ett ordförandeskap vi blivit ombedda att förlänga med
            ett år på grund av den rådande pandemin. Detta säger mycket om
            Sveriges position i Östersjösamarbetet och ger oss möjlighet att
            påverka ställningstaganden och inriktningar när det gäller hur
            Östersjöområdet utvecklas.
          </note>
          <note>
            Tidigare har den svenska delegationen till BSPC varit en ad hoc-organisation,
            och vi har utsett nya delegater till varje session. Nytt för denna
            mandatperiod, fru talman, är att vi numera har en fast delegation,
            som regelbundet möter våra parlamentarikerkollegor från Östersjöområdet.
            Denna nya modell möjliggör en bättre kontinuitet och ger oss som
            arbetar i delegationen djupare kunskap och därmed en större möjlighet
            att påverka vilka frågor som tas upp, något som just de senaste
            två projekten tydligt visar: migration och miljö, två frågor där
            Sverige står starkt. Med en fast delegation har vi nu också bättre
            möjligheter att följa upp hur den svenska regeringen arbetar med
            de rekommendationer vi skickat.
          </note>
          <note>
            Just nu förbereder vi årets session, som Sverige står värd för
            och som var tänkt att bli ett firande av att BSPC i år fyller
            30. Själva det fysiska firandet får vänta, men vårt viktiga demokratiska
            arbete gör det inte.
          </note>
          <note>
            Nytt för i år, vilket också är ett resultat av vårt svenska ordförandeskap,
            är att vi arrangerar ett ungdomsforum före sessionen den 30 augusti.
            Där samlar vi framtidens Östersjöpolitiker och ger dem en viktig
            roll i vårt arbete. Även Ungdomens nordiska råd kommer att medverka
            den 28 augusti. Vår förhoppning är att årets forum ska bli det
            första steget i ett mer permanent samarbete mellan BSPC och regionens
            unga. Också detta är ett tecken på Sveriges påverkanskraft i Östersjösamarbetet.
          </note>
          <note>
            Samarbete på parlamentarikernivå är viktigt och knyter ihop vår
            re ­ gion. I en tid när länder vänder sig inåt är det ännu viktigare
            att upprätt ­ hålla, vårda och utveckla de samarbetsorgan och
            möjligheter till dialog som finns. Vill vi vara med och främja
            normer och standarder globalt i en alltmer oförutsägbar värld
            är samarbetsplattformar där vi kan nå inte bara dem vi vanligtvis
            ser som våra allierade utan även en vidare krets länder av stor
            vikt.
          </note>
          <note>
            Nordiska frågor sträcker sig långt utanför de nordiska länderna.
            Vi som tror på respekten för mänskliga rättigheter, ett öppet
            och fritt samhälle och öppna och trygga gränser ska och måste
            använda alla de verktyg som finns till hands. Den parlamentariska
            Östersjökonferensen är ett sådant verktyg, fru talman.
          </note>
          <note>
            Mitt besked till regeringen är därför: Ta till er av våra rekommendatio
            ­ ner! De kan vara den minsta gemensamma nämnare som öppnar dörrar
            för ytterligare och bredare samarbete, till gagn för Norden och
            hela vår region.
          </note>
          <note>
            Anf. 148 PER-ARNE HÅKANSSON (S):
          </note>
          <note>
            Fru talman! Samarbetet mellan de nordiska länderna står inför
            något av en nystart. I likhet med många andra som deltagit i debatten
            i dag gör jag det i min roll som ledamot av Nordiska rådet. Där
            uppfattar jag att det finns ett starkt engagemang för att vi ska
            fortsätta jobba med att stärka samarbetet i Norden.
          </note>
          <note>
            Sedan Nordiska rådet bildades 1952 är den situation som vi just
            nu upplever under pandemin den kanske största utmaningen hittills.
            Stängda gränser har tärt på gemenskapen. Flera människor jag har
            mött som lever eller bor nära gränserna kan, i likhet med vad
            vi hört i andra vittnesmål här i dag, beskriva hur misstro och
            motstridigheter gentemot grannlandets folk frodats.
          </note>
          <note>
            Det är därför hoppfullt att lyssna till hur stort engagemanget
            är bland talarna och många här i salen för att vi med gemensamma
            krafter ska försöka se framåt och stärka banden mellan våra nordiska
            länder. Inte minst är regeringens aktiva arbete på detta område
            av stor vikt.
          </note>
          <note>
            I det betänkande vi behandlar om regeringens skrivelse Nordiskt
            samarbete och Nordiska rådets svenska delegations redogörelse
            om verksamheten lyfts en rad frågeställningar på detta område
            fram. Jag vill, fru talman, passa på att yrka bifall till utrikesutskottets
            ställningstagande och därmed avslag på motionerna.
          </note>
          <note>
            I arbetet för mänskliga rättigheter, demokrati och internationella
            konfliktlösningar genom diplomati har våra nordiska länder en
            stark tradition och också en internationell trovärdighet att falla
            tillbaka på. Detta är områden där det självklart behövs fortsatt
            kraft och engagemang.
          </note>
          <note>
            Men det är i vardagen som också dessa frågor har sin utgångspunkt.
            Det är där vi bygger tillit och skapar förståelse för våra medmänniskor
            och varandra.
          </note>
          <note>
            Det är genom att undanröja gränshinder i Norden, som människor
            kan uppfatta som krångliga och besvärliga, som vi påtagligt kan
            visa på att vi når det mål vi satt upp: att skapa världens mest
            integrerade region, med fokus på arbetsmarknad, sociala frågor
            samt utbildnings- och näringslivsområdena.
          </note>
          <note>
            I detta sammanhang kan särskilt lyftas fram det arbete som kontinuerligt
            bedrivs genom Gränshinderrådet och Gränshinderkommittén för att
            bevaka och följa upp dessa frågor. Där är ju målet att undanröja
            åtta till tolv gränshinder per år. Bland exempel som tas fram
            i Gränshinderrådets kontinuerliga kartläggning kan nämnas problem
            med bankkonton för gränspendlare, skillnader i föräldraförsäkringssystemen,
            läkemedelshantering, handläggningstider för vårdnadshavare, skattefrågor,
            e-recept och annat. Det är exempel där Gränshinderrådet kontinuerligt
            arbetar för att undanröja hinder.
          </note>
          <note>
            Det saknas annars inte träffsäkra exempel på den grannsämja som
            har blivit ett signum sedan decennier tillbaka. Mellan Norge och
            Värmland har det i många år varit närmast klassiskt att lyfta
            fram devisen ”det är bäcken som är gränsen”. Mer dramatiskt än
            så har det inte varit. Konkurrens har kanske funnits på idrottsområdet
            med vänskapligt sinnat utbyte.
          </note>
          <note>
            Men nu, under pandemin, är det åtskilliga som har framfört hur
            tonen förändrats, och vi har också hört det från talarstolen här
            i dag. Ett stort missnöje skapades mot den norska regeringen för
            att man under lång tid inte tog de gränspendlare på allvar som
            mer eller mindre utestängdes från sina jobb eller sina hemresor.
            Situationen har hanterats, och vi kan se ljuset i tunneln. Men
            vi har också i dag hört beskrivningar av att det fortfarande finns
            saker kvar att göra för att nå fram helt och hållet.
          </note>
          <note>
            På min egen hemmaplan, i Skåne, har den svensk-danska samvaron
            varit en del av vardagen. På båtarna mellan Helsingborg och Helsingör,
            på tåg eller bil över Öresundsbron till Kastrup och Köpenhamn
            eller på färjan mellan Rönne på Bornholm och Ystad bedrivs dagligen
            gränsöverskridan ­ de samarbete. Greater Copenhagen har blivit
            ett begrepp som kommuner och regioner arbetar utifrån.
          </note>
          <note>
            Men när jag på senare tid i mina hemtrakter har vandrat vid Öresundskusten
            har jag visserligen kunnat se Danmark lika nära som tidigare,
            men utbytet har stått på vänt. Färjorna har stävat troget fram
            och tillbaka de 20 minuter det tar att resa från stad till stad,
            men den som har velat gå av har fått visa legitimation, rent av
            inte fått tillstånd att gå av alls eller har måst vara i karantän.
            Gränshandeln har mer eller mindre stannat av.
          </note>
          <note>
            Nu ser vi att möjligheterna öppnas för bättre integration mellan
            Sverige och Danmark genom ett idogt arbete från regeringen och
            från aktörer som har intresse av ökad integration. Nu kan vi blicka
            framåt och se ljuset i tunneln.
          </note>
          <note>
            I en annan del av landet har vi hört liknande rapporter. Det
            folkligt förankrade svensk-finska samarbetet har skapat en närmast
            gemensam stad av Haparanda och Torneå. Kommunerna har gått ihop
            om gemensam räddningstjänst, samarbete på hälso- och sjukvårdsområdet,
            gemensam språkskola och även gemensam golfbana och ytterligare
            fritidsanläggningar. Av ortsbor i Haparanda som jag nyligen pratat
            med förstår jag att situationen genom de gränsstängningar som
            nu visserligen efter hand luckrats upp kan ha skapat sår och motsättningar
            som det tar lång tid att läka och överbrygga.
          </note>
          <note>
            Rapporter från Åland, som jag får genom Svensk-Åländska parlamentarikerföreningen,
            visar på den problematik bristen på rörelsefrihet medfört för
            Åland. Också där finns en stor förväntan på att det snart ska
            bli lättnader i restriktionerna, så att utbytet kan fortsätta.
          </note>
          <note>
            När smittspridningen nu allteftersom ger med sig har vi en mödosam
            väg framåt gemensamt. Det finns som jag ser det ingen anledning
            att förstärka den nationalism eller provinsialism som växt fram,
            utan vi ska snarare se till de möjligheter våra nordiska länder
            har för en fortsatt utveckling i samarbete, med flitigt handels
            ‑ , kultur- och samhällsutbyte.
          </note>
          <note>
            Fru talman! Här i dag har också nämnts en rad samhällsområden
            att ta fasta på för en fortsatt god utveckling. Infrastrukturen
            är ett av dessa, till exempel förbindelserna i Öresund mellan
            Sverige och Danmark, som jag själv har varit engagerad för under
            åtskilliga år.
          </note>
          <note>
            Vid den kommande sessionen för Nordiska rådet, som avhålls i
            slutet av denna månad, står frågor om cyberhot och pandemin i
            fokus. I den socialdemokratiska gruppen i Nordiska rådet har vi
            tagit fram en del prioriterade frågeställningar att arbeta med,
            som jag gärna betonar. Frågorna berör områden som integrerad arbetsmarknad,
            gemensamma fortsatta satsningar på innovation och insatser kring
            klimat och miljö samt inom området välfärd.
          </note>
          <note>
            I januari beslutade utskottet för välfärd, där jag själv ingår,
            att fokusera på följande frågor under det kommande året: suicidprevention,
            jämställd ­ het på arbetsmarknaden, jämställdhet inom hälsa, metoo
            och antibiotika ­ resistens. Just antibiotikaresistens är ett
            arbete som också behöver bedrivas globalt, men där kan de nordiska
            länderna gå före med kunskap och ut ­ veckling. Det var redan
            2014 som den tidigare svenske socialministern Bo Könberg lade
            fram en rapport angående vikten av att bekämpa antibiotika ­ resistens.
            Det är fortfarande ett prioriterat område där vi kan nå framåt
            genom vårt arbete och våra kunskaper.
          </note>
          <note>
            Ja, det finns en rad områden att lyfta fram. Jag vill kanske
            också betona det som sker på arbetsmarknadens område och i arbetslivet.
            Det handlar om digitalisering, om framväxten av det nya arbetslivet
            och om vad det innebär för människorna i vardagen. Slutsatsen
            blir att grundpelarna i den nordiska arbetslivs- och arbetsmarknadsmodellen
            behöver stärkas och förnyas, och vi behöver fler verktyg för att
            hindra segregering. Det skapar en starkare välfärd i Norden, och
            genom detta kan vi också utveckla alla de andra områdena i god
            samarbetsanda.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 juni.)
          </note>
          <note>
            § 2 0 Europarådet
          </note>
          <note>
            Utrikesutskottets betänkande 2020/21:UU13
          </note>
          <note>
            Europarådet (skr. 2020/21:106 och redog. 2020/21:ER1)
          </note>
          <note>
            föredrogs.
          </note>
          <note>
            Anf. 149 MARKUS WIECHEL (SD):
          </note>
          <note>
            Fru talman! Sverigedemokraterna har i Europarådets parlamentariska
            församling återkommande lyft en rad frågor som vi menar är direkta
            hot mot Europarådets kärnvärden. I många fall har detta skett
            tillsammans och i samförstånd med andra partier, just för att
            vi i den svenska delegationen oavsett partitillhörighet har en
            likalydande syn på Europarådets kärnvärden om demokrati, mänskliga
            rättigheter och rättsstatens principer. Det är naturligtvis mycket
            glädjande att det är så. Inte minst i tider som de vi nu lever
            i hoppas jag att det ska fortsätta.
          </note>
          <note>
            Europarådet bildades 1949 av tio likasinnade länder i Västeuropa.
            Sverige var ett av dessa. Sedan dess har samarbetet också utökats
            rejält, och följden är dels en ökad potential att stärka viktiga
            värden, dels en svårighet att stå emot det vi skulle kalla för
            onda krafter. Demokratin är sorgligt nog på tillbakagång på flera
            håll, och det har vi sett flera exempel på. Pandemin har gjort
            att tidigare självklara friheter inte nödvändigtvis kommer att
            vara det längre.
          </note>
          <note>
            Vi ser hur mindre demokratiskt sinnade stater passar på att införa
            oproportionerliga begränsningar av enskildas friheter, och det
            finns en uppenbar risk för att dessa stater utnyttjar rådande
            läge till att även efter pandemin begränsa fundamentala fri- och
            rättigheter.
          </note>
          <note>
            I dessa tider ser vi dessutom spänningar som sorgligt nog har
            resulterat i fullskaliga krig. Medlemsländerna Azerbajdzjan, Turkiet
            och Ryssland har deltagit i militära angrepp mot fredligt och
            demokratiskt sinnade medlemsländer, med förödande konsekvenser.
          </note>
          <note>
            Fru talman! I dessa frågor får det inte finnas något tvivel om
            var någonstans den svenska delegationen står. Glädjande nog har
            den svenska hållningen varit kompakt avseende stödet till Ukraina
            efter Rysslands inblandning i östra Ukraina och efter ockupationen
            av Krimhalvön. Ryssland förlorade som bekant sin rösträtt i församlingen,
            vilket stöddes av samtliga svenska ledamöter. Detta är någonting
            som är positivt.
          </note>
          <note>
            Från vår delegation var enigheten total avseende synen på hur
            Ryssland har agerat fram till att Socialdemokraterna oväntat svek
            genom att tillåta den ryska delegationen att utan eftergifter
            återfå sina befogenheter. Detta svek var inte bara moraliskt felaktigt.
            Det har dessutom fullständigt underminerat församlingens trovärdighet.
          </note>
          <note>
            Fru talman! Skurkstaterna Azerbajdzjan s och Turkiets rättsvidriga
            anfallskrig mot det demokratiskt sinnade Armenien är likaså ett
            tydligt exempel på en konflikt där vi som delegation måste stå
            enade. Det får inte finnas några tvivel om att Armenien har vårt
            fulla stöd.
          </note>
          <note>
            Fru talman! En fråga som Sverigedemokraterna har drivit aktivt
            är frågan om att motverka spridningen av sharia i Europa. Det
            är en företeelse som sorgligt nog blir allt vanligare i våra samhällen.
            Och det är något som hotar hela vårt samhälle, inte minst sexuella
            minoriteter och kvinnor.
          </note>
          <note>
            Att värna kvinnor är en i sammanhanget mycket angelägen fråga
            mot bakgrund av Turkiets beslut att lämna Istanbulkonventionen,
            som upprättades i just Istanbul och som ironiskt nog hade Turkiet
            som första anslutningsland. Det kan inte nog poängteras hur viktigt
            det är att Istanbulkonventionen om våld mot kvinnor genomförs
            framgångsrikt i samtliga medlemsländer, inte minst i länder som
            Turkiet, där vi ser dokumenterade fall av just detta.
          </note>
          <note>
            Som sverigedemokrat är det en självklarhet att agera mot fysiska,
            mentala och sociala övergrepp mot kvinnor. Detta är sorgligt nog
            en företeelse som i många fall, även i Sverige, ser ut att öka
            lavinartat.
          </note>
          <note>
            Avslutningsvis, fru talman! Jag hade faktiskt en förhoppning
            om att företrädare för regeringspartierna i Sverige, Socialdemokraterna
            och Miljöpartiet, som påstår sig stå för såväl en demokratioffensiv
            som en feministisk utrikespolitik, skulle lyfta frågan om Istanbulkonventionen
            mer. Men det kanske kan ändra sig i framtiden. Det får vi hoppas.
          </note>
          <note>
            Med det sagt önskar jag yrka bifall till SD:s reservation i betänkandet.
          </note>
          <note>
            Anf. 150 MOMODOU MALCOLM JALLOW (V):
          </note>
          <note>
            Fru talman! Låt mig börja med att tacka ledamöterna i Sveriges
            delegation vid Europarådets parlamentariska församling för en
            hög aktivitetsgrad och engagemang.
          </note>
          <note>
            Under 2020 har arbetet i Europarådets parlamentariska församling
            präglats av covid-19-pandemin, precis som det mesta, vad gäller
            såväl formerna för samarbetet som det politiska innehållet. Det
            har fungerat relativt bra med onlinemöten, om ni frågar mig. Man
            har också påverkat bland annat valet av nya domare och en generalsekreterare.
          </note>
          <note>
            Europarådets parlamentariska församling har under året bevakat
            och debatterat pandemins konsekvenser för demokrati, rättsstaten
            och mänskliga rättigheter i medlemsländerna ur en rad synvinklar.
            Det handlar inte minst om hur det har påverkat kvinnor och minoritetsgrupper,
            såsom svarta och den romska gruppen. Detta har påverkat den fria
            rörligheten. Man har stängda gränser. Det har påverkat mötesfriheten.
            Vi har sett människor som har blivit gripna av polisen när de
            varit ute och demonstrerat. Vi har sett människor som har fått
            böta, människor som inte har kunnat vara hemma och jobba och som
            har varit tvungna att vara ute och som inte har kunnat observera
            restriktionerna.
          </note>
          <note>
            Frågor som rör teknologier och artificiell intelligens har diskuterats.
            Etnisk profilering, om man använder artificiell intelligens för
            att profilera människor, har fått ökad uppmärksamhet i församlingen.
            Detsamma gäller frågor som rör migration, miljö och klimat inom
            Europarådets område.
          </note>
          <note>
            Man kommer inte att hinna gå in på alla dessa saker, för tiden
            räcker inte. Men det är viktigt att nämna att detta diskuteras
            och lyfts på Europa ­ rådets dagordning.
          </note>
          <note>
            Vi har också sett hur EU-länder och Sverige motsatte sig det
            föreslagna undantaget för patent för vaccin mot covid-19. Det
            var ett förslag som pre ­ senterades av Sydafrika och Indien.
            Det handlar om att eliminera hindren så att företagen kan överföra
            sin teknik och kunskap till andra produktions ­ anläggningar.
            Då skulle man massivt kunna tillverka alla doser som krävs och
            därmed kunna vaccinera världens befolkning så snabbt som möj ­
            ligt. Under pandemins tid har vi sett det som kallas vaccinnationalism,
            där vart ­ enda land i västvärlden på något sätt försöker tänka
            på sig självt och inte tänker på att detta är en global pandemi
            som behöver globala lösning ­ ar.
          </note>
          <note>
            Sverige har varit ett av de länder som inte har velat stödja
            detta. Det är beklagligt, eftersom det finns många europeiska
            länder som har köpt mycket vaccin, tre fyra gånger mer än det
            som behövs, medan det finns fattiga länder som inte har möjlighet
            att ha vaccin.
          </note>
          <note>
            Fru talman! Diskussionen i församlingen har också präglats av
            den fortsatta relationen till Ryssland vad gäller utvecklingen
            av mänskliga rät ­ tigheter, de konstitutionella ändringarna och
            hur dessa påverkar verkstäl ­ ligheten av domar från Europeiska
            domstolen för de mänskliga rättigheter ­ na, Europadomstolen,
            samt Rysslands politik i sitt europeiska närområ ­ de.
          </note>
          <note>
            Vid sidan av pandemin har församlingens arbete också präglats
            av samtal och debatter om olika konflikter mellan medlemsländer.
            Det handlar om Armenien, som nämndes här tidigare, och Azerbajdzjan
            , Ukraina och Ryssland, situationen i Turkiet och Turkiets agerande
            i närområdet och händelseutvecklingen i Polen och Belarus.
          </note>
          <note>
            Fru talman! Låt mig nämna lite grann om Ryssland. Det finns en
            fortsatt bred uppslutning i kritiken mot Ryssland för dess aggression
            i östra Ukraina. Den principfasta kritiken mot Rysslands illegala
            annektering av Krim består likaså. Vi var eniga som delegation
            i den här frågan.
          </note>
          <note>
            Det gäller också Polen. På motsvarande sätt består kritiken mot
            Polen för angreppen på aborträtten, rättsväsendets oberoende,
            kvinnors sexuella och reproduktiva hälsa och hbtq-rättigheter.
          </note>
          <note>
            Fru talman! I min egenskap av församlingens generalrapportör
            för bekämpande av rasism och intolerans och koordinator för församlingens
            nätverk Parlamentarisk allians mot hat är frågan om rasism och
            hatbrott en central del av mitt arbete. Det är därför jag, fru
            talman, har fått i uppdrag att skriva en rapport om afrofobi och
            en rapport om islamofobi, som jag jobbar med just nu.
          </note>
          <note>
            Vi har sett att rasismen har ökat i Europa, i medlemsländerna.
            I Frankrike har vi den senaste tiden sett lagar som förbjuder
            till exempel slöja, som påverkar muslimska kvinnor. Vi har sett
            rasismen öka i hela världen, men framför allt i västvärlden. I
            skuggan av George Floyd-mordet i USA har vi sett hur Black Lives
            Matter-rörelsen har växt i Europa och på något sätt väckt alla
            som inte trodde att rasismen fanns i Europa utan bara i USA och
            de andra länderna. Det gäller framför allt i Sverige. Detta förflyttar
            diskussionen från att man säger att rasismen inte finns här till
            att man nu säger: Vad kan vi göra åt den rasism som finns i Sverige
            och i Europa?
          </note>
          <note>
            Fru talman! Europa och Europarådet genomgår alltjämt i flera
            avseenden en prövande tid. Utvecklingen och uppslutningen kring
            Europarådets kärnvärden – mänskliga rättigheter, demokrati och
            rättsstatens principer – är på flera områden fortsatt oroväckande.
            Rasism, högerextremism och främlingsfientliga krafter har fått
            betydande genomslag i flera av de 47 medlemsländerna. Och Black
            Lives Matter-rörelsen och covid-19-pandemin har ytterligare intensifierat
            dessa utmaningar.
          </note>
          <note>
            Fru talman! Jämställdheten har tagit ett steg bakåt under coronapandemin.
            Pandemin har förstärkt strukturer av ojämlikhet mellan kvinnor
            och män. Kvinnors arbetslöshet har ökat mer än männens. Dessutom
            är kvinnor i lägre grad än män skyddade av sociala trygghetssystem.
            Samtidigt jobbar många kvinnor inom hälso- och sjukvården som
            är hårt pressad och belastad under pandemin.
          </note>
          <note>
            Fru talman! FN uppskattar att våldet mot kvinnor har ökat med
            20–30 procent under pandemin. Det innefattar både våld i nära
            relationer och politiskt våld mot kvinnor. I Sverige har flera
            kvinnojourer vittnat om ökad belastning. Därför är det viktigt
            att denna fråga fortsätter att spela en framträdande roll på församlingens
            dagordning.
          </note>
          <note>
            Fru talman! Rätten till hälsa, till sin sexualitet och att bestämma
            över sin kropp är grundläggande mänskliga rättigheter. Det är
            dock en rättighet som kränks och inskränks i många medlemsländer.
            Över stora delar av jorden möter människor, oavsett kön, inskränkningar
            i sexuell och reproduktiv hälsa och rättigheter. Miljontals kvinnor
            och flickor saknar exempelvis tillgång till preventivmedel. Samtidigt
            beräknas 47 000 kvinnor och flickor dö årligen i samband med osäkra
            och illegala aborter enligt Världshälsoorganisationen.
          </note>
          <note>
            Enligt FN:s befolkningsfond dör en kvinna varannan minut i världen
            av graviditets- eller förlossningskomplikationer. Den absoluta
            majoriteten – 94 procent – av de kvinnor som drabbas lever i låg-
            och medelinkomst ­ länder. En tredjedel av alla kvinnor kommer
            att uppleva någon form av fysisk eller psykisk misshandel under
            sitt liv enligt FN:s kvinnokommis ­ sion , 2020.
          </note>
          <note>
            Europarådets konvention om förebyggande och bekämpning av våld
            mot kvinnor och våld i hemmet, den så kallade Istanbulkonventionen,
            är unik i det att det är det första bindande regionala instrumentet
            mot våld mot kvinnor i Europa. Den innehåller bland annat bestämmelser
            om förebyggande åtgärder, politiskt ansvar och lagstiftning.
          </note>
          <note>
            Konventionen har signerats av 45 stater och EU. Trots det är
            det flera EU-länder som ännu inte har ratificerat den, däribland
            Litauen, Bulgarien och Tjeckien. Dessutom har Polens regering
            meddelat att man har för avsikt att lämna konventionen. För bara
            en månad sedan valde Turkiet att lämna den.
          </note>
          <note>
            Det har under flera års tid kommit rapporter om mäns våld mot
            kvinnor i Turkiet, och valet att lämna konventionen visar att
            Erdoğan s regim inte ser allvarligt på dessa brott. Att länder
            backar från åtaganden om att skydda kvinnor från till exempel
            våldtäkt, könsstympning och tvångsäkt ­ enskap är allvarligt och
            oroväckande. Det är uppenbart att Europarådet behöver arbeta ännu
            mer för att få alla medlemsstater att skriva under och ratificera
            konventionen om förebyggande och bekämpning av våld mot kvinnor
            och våld i hemmet. En förutsättning för att kunna komma framåt
            i det arbetet är att även driva på om vikten av rätten till sexuell
            och reproduktiv hälsa och rättigheter i församlingen. Man måste
            driva frågan och se till att den fortsätter att stå på agendan.
          </note>
          <note>
            Därför anser Vänsterpartiet, i enlighet med vår reservation,
            att Sverige ska driva på för att frågor om sexuell och reproduktiv
            hälsa och rättigheter ska få ett större utrymme inom Europarådet
            och för att samtliga länder som undertecknat Istanbulkonventionen
            också ratificerar den.
          </note>
          <note>
            Med dessa ord vill jag yrka bifall till Vänsterpartiets reservation
            2.
          </note>
          <note>
            Anf. 151 AZADEH ROJHAN GUSTAFSSON (S):
          </note>
          <note>
            Fru talman! När Europarådet bildades 1949 efter andra världskriget
            var det med en övertygelse om att en bättre värld var möjlig,
            liksom ett Europa som stod upp för demokrati, mänskliga rättigheter
            och rättsstatens principer.
          </note>
          <note>
            När vi i dag står här, i juni 2021, och debatterar Europarådet
            önskar jag att jag kunde hävda att de senaste 70 årens arbete
            står ohotat och att antalet demokratier och länder som verkar
            för kärnvärdena i Europa har ökat. Men tyvärr är verkligheten
            en helt annan.
          </note>
          <note>
            I dag ser vi hur kärnvärdena demokrati, mänskliga rättigheter
            samt rättsstatens principer är satta under diskussion. Plötsligt
            är innebörden av dessa begrepp öppen för tolkning.
          </note>
          <note>
            Vi ser hur utrymmet för civilsamhället minskar och hur hat och
            hot mot civilsamhällets företrädare ökar.
          </note>
          <note>
            Vi ser hur krig har brutit ut mellan medlemsländer, senast ett
            fullskaligt krig mellan Armenien och Azerbajdzjan . Vi ser hur
            hbtq-personers rättigheter attackeras och hur homofobin breder
            ut sig.
          </note>
          <note>
            Vi ser hur antalet demokratiska länder i Europa och EU har minskat
            sedan 2006. Faktum är att enligt affärstidningen The Economists
            demokratiindex har inga andra länder i världen sett en sämre utveckling
            för demokratin under de senaste tio åren än Polen och Ungern.
          </note>
          <note>
            Fru talman! Vi ser också hur reaktionära krafter har bidragit
            till en stagnation gällande kvinnors rättigheter i ett flertal
            medlemsländer. Istanbulkonventionen som är det första juridiskt
            bindande regionala instrumentet om våld mot kvinnor i Europa och
            som har som syfte att skydda kvinnor och flickor mot alla former
            av våld och att förebygga, lagföra och avskaffa våld mot kvinnor
            och våld i hemmet är nu ifrågasatt.
          </note>
          <note>
            Konventionen öppnades för undertecknande vid ett ministermöte
            i Istanbul i maj 2011. Turkiet blev det första landet att underteckna
            konven ­ tionen. I dag, tio år senare, finns det i stället en
            överhängande risk att Turkiet blir det första landet att lämna
            konventionen, tätt följt av Polen.
          </note>
          <note>
            Europarådet måste verka för att alla medlemsländer ratificerar
            Istanbulkonventionen och att de som redan har gjort det stannar
            kvar i avtalet.
          </note>
          <note>
            Även frågan om sexuell och reproduktiv hälsa och rättigheter,
            inte minst abortfrågan, har blivit högst aktuell då flera länder
            har valt att skärpa sin lagstiftning och på så sätt frånta kvinnor
            rätten att besluta om sin egen kropp. I vissa länder har nästintill
            alla former av abort förbjudits.
          </note>
          <note>
            Här måste Europarådets röst bli tydligare. Angrepp mot kvinnors
            rättigheter är ett angrepp mot mänskliga rättigheter. Varje bakslag
            för kvin ­ nors rättigheter ska ses som en varning för att sämre
            tider, i flera avseenden, är att vänta.
          </note>
          <note>
            Den svenska delegationen i Europarådet har länge varit en stark
            röst för jämställdhetsfrågorna, och våra erfarenheter och kunskaper
            efterfrågas ständigt. Det måste vi slå vakt om. Vi kan med våra
            svenska erfarenheter både bidra till att utveckla jämställdhetsdebatten
            och verka för att Europa ­ rådet som institution utvecklas inom
            området, organisatoriskt som politiskt.
          </note>
          <note>
            Fru talman! Listan över frågor där utvecklingen går åt fel håll
            må vara lång, men i Europarådet finns den kompetens och det arbete
            som krävs till stöd för mänskliga rättigheter, demokrati och rättsstatens
            principer.
          </note>
          <note>
            Under pandemiåret har Europarådet dessutom visat på en överraskande
            förmåga att ställa om och anpassa sitt arbete efter rådande omständigheter.
            Den parlamentariska församlingens utskottsarbete, debatter och
            granskningar har fortskridit, och det har funnits en övertygelse
            om att utmaningarna och hoten mot Europarådets kärnvärden inte
            kommer att vänta ut pandemin. De måste bemötas nu.
          </note>
          <note>
            Kopplat till pandemin har Europarådet också följt hur medlemsstaterna
            följer sina åtaganden om de mänskliga rättigheterna i hanteringen
            av åt ­ gärder för att minska smittspridningen. Den parlamentariska
            församlingen har tagit fram ett antal rapporter, rekommendationer
            och resolutioner un ­ der 2020 med fokus på covid-19-pandemin
            och vikten av att upprätthålla respekten för och värnandet av
            mänskliga rättigheter.
          </note>
          <note>
            Fru talman! Jag vågar hävda att Europarådets roll i dag är lika
            viktig som när rådet bildades. Om det 1949 handlade om att bygga
            ett mer demokratiskt Europa handlar det i dag mer om att värna
            om de stora framsteg som gjorts och våga ta debatten, granska
            och vara kritisk överallt där utvecklingen går åt fel håll.
          </note>
          <note>
            Europarådet är lika viktigt för alla medlemsländer – i länder
            där demokratin ännu inte fått fotfäste, i länder där demokratin
            håller på att tappa fotfästet och i länder där demokratin står
            stabilt.
          </note>
          <note>
            Vi behöver värna om att utveckla Europarådet. Demokratin och
            kampen för den kan nämligen aldrig tas för given. Kampen behöver
            föras varje dag, och demokratin behöver erövras varje dag.
          </note>
          <note>
            Anf. 152 MARKUS WIECHEL (SD) replik:
          </note>
          <note>
            Fru talman! Jag tackar Azadeh Rojhan Gustafsson för ett intressant
            inlägg.
          </note>
          <note>
            Vi har mycket gemensamt i den svenska delegationen, precis som
            jag nämnde i mitt anförande. Synen på Ryssland är, som bekant,
            en av de frågor där vi under de år som vi har varit representerade
            i Europarådet har haft en likalydande syn.
          </note>
          <note>
            Det var många som för snart två år sedan blev chockade när Socialdemokraterna
            helt plötsligt bytte fot i frågan om Rysslands deltagande i delegationen.
            Bara veckor innan sessionen talades det om att Socialdemokraterna
            givetvis höll fast vid linjen om att Ryssland inte skulle ha rösträtt,
            vilket övriga partier stod för.
          </note>
          <note>
            Mot bakgrund av detta lyfte jag upp frågan under förra veckans
            aktuella debatt om händelseutvecklingen i Ryssland. Jag ställde
            då frågan till utrikesminister Ann Linde om hur hon såg på att
            hennes partivänner Socialdemokraterna i Europarådet släppte in
            Ryssland i värmen igen i Europa ­ rådet. Jag citerar hennes svar:
            ”När det gäller handlingarna i Europarådet är det naturligtvis
            den parlamentariska församlingen och de riksdagsledamöter som
            sitter där som får svara för sitt agerande.”
          </note>
          <note>
            Mot bakgrund av detta, fru talman, vill jag fråga Azadeh Rojhan
            Gustafsson hur hon ser på detta.
          </note>
          <note>
            Anf. 153 AZADEH ROJHAN GUSTAFSSON (S) replik:
          </note>
          <note>
            Fru talman! Jag tackar Markus Wiechel för denna viktiga fråga.
          </note>
          <note>
            För oss handlar det om att vi började resonera om vad som egentligen
            har blivit annorlunda i Ryssland under den tid som Ryssland inte
            har ingått i Europarådet. Ser vi några förändringar? Eller handlar
            det om dem som egentligen behöver Europarådet som institution
            för att göra sina röster hörda, för att känna att de får uppbackning
            för sin sak, nämligen civilsamhällets olika organisationer, kvinnoorganisationer,
            hbtq-personers organisationer, journalister, de som försöker verka
            för ett annat Ryssland, de som under alla dessa år inte blivit
            hörda?
          </note>
          <note>
            När vi resonerade om vad som hade blivit annorlunda och vad som
            hade förlorats under denna tid insåg vi att genom att Ryssland
            kommer tillbaka får dessa röster åtminstone höras, och vi som
            institution kan backa upp dem. Av den anledningen och utifrån
            de diskussioner som vi hade med ett flertal aktörer från bland
            annat Rysslands civilsamhälle landade vi i att det var rätt beslut
            att låta Ryssland återvända.
          </note>
          <note>
            Jag håller med om att detta är svårt. Det var inte ett lätt beslut
            att fatta. Jag kan inte ens i dag säga att jag känner att det
            är helt fantastiskt att ha tillbaka Ryssland i Europarådet. Men
            jag tror att priset vi betalade när vi inte kunde kanalisera civilsamhällets
            röster, journalisters röster, var för högt när vi höll Ryssland
            utanför.
          </note>
          <note>
            Anf. 154 MARKUS WIECHEL (SD) replik:
          </note>
          <note>
            Fru talman! Det är lätt att resonera om att man har talat med
            civilsamhällets organisationer i Ryssland som tycker si och så.
            Det finns många civilsamhällsorganisationer som tycker raka motsatsen,
            som menar att Ryssland definitivt inte förtjänar en plats där.
            Ett av skälen är att Ryssland har struntat i de resolutioner som
            har kommit från Europarådet och vad man har sagt.
          </note>
          <note>
            För mig och många andra känns det som att enda skälet till att
            Ryssland blev välkomnad tillbaka igen stavas ekonomi. Det handlar
            om att de betalar tillräckligt mycket pengar för att få sitta
            där. Det är naturligtvis en ordning som jag inte kan acceptera,
            det vill säga att man kan köpa sig en plats i Europarådet som
            man definitivt inte förtjänar. Det sker trots att man med militär
            har angripit ett annat land, i det här fallet Ukraina, och har
            en historia av kränkningar av mänskliga rättigheter både i och
            utanför Ryssland där man fullständigt struntar i internationell
            rätt.
          </note>
          <note>
            Vi kan inte ha en ordning där man tillåter länder att köpa sig
            den friheten att komma in i Europarådet igen på det sättet.
          </note>
          <note>
            Fru talman! Ska vi tolka detta som att utrikesministern, den
            svenska regeringen, och Socialdemokraterna i Europarådet har olika
            syn på Rysslands vara eller icke vara i Europarådet?
          </note>
          <note>
            Anf. 155 AZADEH ROJHAN GUSTAFSSON (S) replik:
          </note>
          <note>
            Fru talman! Jag menar – och jag tror att mina socialdemokratiska
            kollegor i delegationen håller med mig – att mycket skulle kunna
            effektiviseras i Europarådet för att fortfarande ha en välfungerande
            institution men som ekonomiskt klarar sig bättre och utan Rysslands
            pengar. För oss har det aldrig handlat om den ekonomiska biten.
          </note>
          <note>
            Precis som det finns de som talar emot har det också funnits
            starka röster som har talat för att genom att Ryssland kommer
            tillbaka kommer civilsamhället i Ryssland att höras bättre samt
            få backning och stöttning. Det var det vi tog fasta på.
          </note>
          <note>
            I samband med att vi landade i beslutet att låta Ryssland återvända
            hade vi haft en diskussion internt i delegationen och med socialistgruppen
            i Europarådet. Hur diskussionerna har gått med Utrikesdepartementet
            känner jag faktiskt inte till, och jag kan alltså inte svara på
            det.
          </note>
          <note>
            Anf. 156 BORIANA ÅBERG (M):
          </note>
          <note>
            Fru talman! År 2020 var ett ovanligt år även i Europarådets parlamentariska
            församling. Som redan har nämnts präglades arbetet i hög grad
            av covid-19-pandemin när det gäll de mötenas utformning och deras
            innehåll. Vår- och sommarsessionerna ställdes in, och höstsessionen
            ersattes med en utvidgad ständig kommitté i digitalt format.
          </note>
          <note>
            Pandemin och dess aspekter i fråga om mänskliga rättigheter,
            demokrati och rättsstatens principer belystes i ett antal rapporter
            och debatter. Rapporternas roll är att guida och ge verktyg till
            medlemsländerna så att gränserna satta av Europakonventionen om
            de mänskliga rättigheterna inte överträds.
          </note>
          <note>
            Särskild uppmärksamhet ägnades åt pandemins förödande påverkan
            på kvinnors och barns rättigheter. Lockdowns och andra inskränkningar
            av rörelsefriheten har resulterat i att familjevåldet mot kvinnor
            och barn har ökat dramatiskt i många länder.
          </note>
          <note>
            Även kvinnornas rätt att bestämma över sin sexuella och reproduktiva
            hälsa har inskränkts på grund av pandemin. Länder som Malta och
            Polen har använt pandemin som förevändning att ytterligare begränsa
            rätten till abort.
          </note>
          <note>
            Det konstaterades att barns och ungdomars behov under pandemin
            har fått stå tillbaka, något som kommer att ha långtgående efterverkningar,
            särskilt i länder där skolorna har hållits stängda. Bristen på
            socialt umgänge, och bristen på exempelvis kuratorshjälp, befaras
            leda till en stor ökning av psykisk ohälsa bland barn och ungdomar.
          </note>
          <note>
            Pandemin har också satt fingret på vikten av proportionalitet
            avseende åtgärder som inskränker individens rättigheter för att
            tillgodose samhällets behov av att begränsa smittspridningen.
            Det är oerhört angeläget att pandemin inte används som en förevändning
            att försvaga demokratin och inskränka de mänskliga rättigheterna.
            Vidare är det viktigt att alla restriktiva åtgärder är tidsbegränsade
            och att beslutsvägarna som har lett till dessa är transparenta.
          </note>
          <note>
            Det är också värt att påminna om att demokrati och mänskliga
            rättigheter inte är någon lyx för goda, problemfria tider, utan
            tvärtom behövs de mest och måste försvaras som mest under tider
            av kris.
          </note>
          <note>
            Fru talman! Det är ingen överdrift att säga att 2020 var ett
            mörkt år för de mänskliga rättigheterna.
          </note>
          <note>
            Ännu en väpnad konflikt, eller snarare ett regelrätt krig, bröt
            ut mellan Azerbajdzjan och Armenien i Nagorno-Karabach med förödande
            konsekvenser för regionen och för de tusentals människor som tvingades
            fly.
          </note>
          <note>
            Både före och efter undertecknandet av trepartsöverenskommelsen
            den 9 november har Azerbajdzjans president ägnat sig åt att förödmjuka
            arme ­ nier i officiella tal och i medier, något som är helt oacceptabelt
            av ett land som är medlem i Europarådet.
          </note>
          <note>
            Armeniska krigsfångar hålls kvar i Baku under mycket dåliga förhållanden
            trots att trepartsöverenskommelsen stipulerar ett fångutbyte och
            trots att denna ovärdiga behandling flagrant bryter mot konventionen
            om mänskliga rättigheter.
          </note>
          <note>
            Trots uppmaningar från Europarådets parlamentariska församling
            fortsätter den inflammerade retoriken och de förnedrande handlingarna,
            senast med öppnandet av en park i Baku med en utställning av krigstroféer
            och parodiska, rasistiska avbildningar av armeniska soldater.
          </note>
          <note>
            Fru talman! Även om Belarus inte är medlem i Europarådet måste
            den katastrofala situationen i landet nämnas, inte minst för att
            diktatorn Lukasjenkos agerande hotar hela Europa. Nedtvingandet
            av ett flygplan för någon vecka sedan visar att det inte finns
            några spärrar för hans strävan att tysta oppositionen. Det är
            fruktansvärt att det bara 60 mil härifrån pågår ett brutalt förtryck
            av det belarusiska folket.
          </note>
          <note>
            Sedan det manipulerade presidentvalet i augusti förra året har
            situatio ­ nen för mänskliga rättigheter kollapsat totalt. Brutala
            ingripanden sker dagligen. Flera tusen människor har kastats i
            fängelse under omänskliga förhållanden. Lagar som befriar polis
            och annan uniformerad personal från ansvar när de skadar demonstranter
            har antagits.
          </note>
          <note>
            I september förra året framförde presidiet delegationens protest
            mot repressalierna i Belarus inför landets ambassadör på ett möte
            i riksdagen. Föga anade vi att under tiden diskuterades affärer
            med diktaturen, affärer som skulle garanteras med svenska skattebetalares
            pengar via Exportrådet. Detta är en mycket besvärande omständighet
            för regeringen som vi moderater förväntar oss kommer att utredas
            grundligt.
          </note>
          <note>
            Fru talman! Så länge Ryssland håller diktatorn Lukasjenko under
            armarna kommer sanktionerna från EU:s sida att vara verkningslösa.
            Att stödja en diktatur är helt i linje med Rysslands agerande
            i övrigt. Det har varit föremål för debatt de senaste sju åren,
            sedan landet invaderade Krim och inledde aggressionerna i Donbass.
            Inte heller brotten mot de mänskliga rättigheterna i det egna
            landet har minskat, och det är fortfarande Ryssland som är motpart
            i flest pågående mål i Europadomstolen – närmare bestämt i 22
            procent av målen.
          </note>
          <note>
            Situationen för dem som driver mål mot Ryssland kompliceras ytterligare
            av att Ryssland förbehåller sig rätten att avgöra huruvida domstolsutslagen
            strider mot den ryska konstitutionen. Detta har gällt sedan 2015
            men fick konstitutionell status i december 2020. Därför hålls
            oppositionspolitikern Aleksej Navalnyj i fängelse trots beslut
            från Europadomstolen.
          </note>
          <note>
            I övrigt är förgiftningen av Navalnyj med nervgasgiftet novitjok
            ett skolexempel på hur för regimen misshagliga personer behandlas
            i Ryssland. De blir mördade som Nemtsov, Politkovskaja och Magnitskij.
          </note>
          <note>
            Fru talman! Det finns ett ordspråk som lyder: Hundarna skäller,
            men karavanen drar vidare. Allt oftare känns det som om det ordspråket
            beskriver arbetet i Europarådets parlamentariska församling. Rapporter
            skrivs, länderna som bryter mot mänskliga rättigheter fördöms
            i debatter och resolutioner antas, men sedan händer ingenting.
            Snarare blir det fler länder som struntar i den parlamentariska
            församlingens rekommendationer.
          </note>
          <note>
            Frågan om dessa länder även fortsättningsvis ska garanteras medlemskap
            är därför mycket berättigad. Det har uttryckts att medlemskap
            i Europarådet gagnar medborgarna i länder med ytterst tveksamma
            demokratier – för att inte kalla dem autokratier eller renodlade
            diktaturer – och att dessa länder därför inte ska uteslutas. Men
            verkligheten visar något annat. Länder som Ryssland, Turkiet,
            Azerbajdzjan med flera bara ökar förtrycket av sina medborgare.
            Detta undergräver Europarådets trovärdighet. Är det då inte bättre
            att Europarådet blir en organisation för demokratier?
          </note>
          <note>
            Fru talman! Slutligen vill jag rikta ett tack till delegationens
            ledamöter för deras arbete i respektive kommitté, för deras viktiga
            insatser som rapportörer och inte minst för deras engagemang i
            debatterna och under de digitala möten som vi haft på hemmaplan.
          </note>
          <note>
            Stort tack också till Petra Sjöström och Johanna Ingvarsson på
            riksdagens internationella kansli för deras ovärderliga stöd!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 3 juni.)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 1 juni
          </note>
          <note>
            2020/21:784 Förare av tunga fordon som kör drogpåverkade
          </note>
          <note>
            av Thomas Morell (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:785 Insatser mot gängkriminalitet
          </note>
          <note>
            av David Josefsson (M)
          </note>
          <note>
            till statsrådet Mikael Damberg (S)
          </note>
          <note>
            2020/21:786 Utredningen om Bromma flygplats
          </note>
          <note>
            av Maria Stockhaus (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 1 juni
          </note>
          <note>
            2020/21:3051 Amerikanskt spionage mot Sverige
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:3052 Ny WHO-utredning om coronaviruset
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3053 En internationell utredning om flygkapningen i Belarus
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3054 Medieutbildningar i Belarus
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3055 Stöd till det belarusiska civilsamhället
          </note>
          <note>
            av Hans Wallmark (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:3056 Elsituationen i Skåne under sommaren
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3057 Undanhållande av information om amerikanskt spio
            ­ nage mot svenska politiker
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3058 Åtgärder mot de kriminella gängen
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3059 Klassificering av torv som en hållbar resurs
          </note>
          <note>
            av Staffan Eklöf (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3060 Gränsen från Tyskland till Sverige
          </note>
          <note>
            av Niels Paarup-Petersen (C)
          </note>
          <note>
            till statsrådet Mikael Damberg (S)
          </note>
          <note>
            2020/21:3061 Säkerheten för den svenska styrkan i Mali
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:3062 En likvärdig vård i hela landet
          </note>
          <note>
            av Elisabeth Björnsdotter Rahm (M)
          </note>
          <note>
            till socialminister Lena Hallengren (S)
          </note>
          <note>
            2020/21:3063 Fortsatta problem med Skenäsfärjan
          </note>
          <note>
            av John Widegren (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3064 Harmonisering av reserestriktioner
          </note>
          <note>
            av Helena Antoni (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3065 Ökat underrättelsehot mot svenska lärosäten
          </note>
          <note>
            av Marie-Louise Hänel Sandström (M)
          </note>
          <note>
            till statsrådet Mikael Damberg (S)
          </note>
          <note>
            § 23 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 1 juni
          </note>
          <note>
            2020/21:2998 Tillsynen av skolor
          </note>
          <note>
            av Louise Meijer (M)
          </note>
          <note>
            till utbildningsminister Anna Ekström (S)
          </note>
          <note>
            § 24 Kammaren åtskildes kl. 19.27.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 10 anf.
            33 (delvis),
          </note>
          <note>
            av andre vice talmannen därefter till och med § 11 anf. 66 (delvis),
          </note>
          <note>
            av tredje vice talmannen därefter till och med § 14 anf. 98 (delvis),
          </note>
          <note>
            av talmannen därefter till och med § 19 anf. 108 (delvis),
          </note>
          <note>
            av andre vice talmannen därefter till och med § 20 anf. 149 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om ersättare
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Genomförande av bestämmelsen i EU:s direktiv mot skatteundandraganden
            för att motverka omvända hybrida missmatchningar
          </note>
          <note>
            Skatteutskottets betänkande 2020/21:SkU23
          </note>
          <note>
            (Beslut fattades under § 18.)
          </note>
          <note>
            § 6 Justerad beräkning av bilförmån
          </note>
          <note>
            Skatteutskottets betänkande 2020/21:SkU28
          </note>
          <note>
            Anf. 1 BORIANA ÅBERG (M)
          </note>
          <note>
            Anf. 2 ANNE OSKARSSON (SD)
          </note>
          <note>
            Anf. 3 HAMPUS HAGMAN (KD)
          </note>
          <note>
            Anf. 4 PATRIK LUNDQVIST (S)
          </note>
          <note>
            Anf. 5 BORIANA ÅBERG (M) replik
          </note>
          <note>
            Anf. 6 PATRIK LUNDQVIST (S) replik
          </note>
          <note>
            Anf. 7 BORIANA ÅBERG (M) replik
          </note>
          <note>
            Anf. 8 PATRIK LUNDQVIST (S) replik
          </note>
          <note>
            Anf. 9 HELENA VILHELMSSON (C)
          </note>
          <note>
            Anf. 10 TONY HADDOU (V)
          </note>
          <note>
            Anf. 11 HELENA GELLERMAN (L)
          </note>
          <note>
            Anf. 12 REBECKA LE MOINE (MP)
          </note>
          <note>
            Anf. 13 BORIANA ÅBERG (M) replik
          </note>
          <note>
            Anf. 14 REBECKA LE MOINE (MP) replik
          </note>
          <note>
            Anf. 15 BORIANA ÅBERG (M) replik
          </note>
          <note>
            Anf. 16 REBECKA LE MOINE (MP) replik
          </note>
          <note>
            (Beslut fattades under § 18.)
          </note>
          <note>
            § 7 Ändrade regler för mervärdesskatt vid handel med avfall och
            skrot
          </note>
          <note>
            Skatteutskottets betänkande 2020/21:SkU30
          </note>
          <note>
            (Beslut fattades under § 18.)
          </note>
          <note>
            § 8 Riksrevisionens rapport om särskild löneskatt för äldre
          </note>
          <note>
            Skatteutskottets betänkande 2020/21:SkU31
          </note>
          <note>
            Anf. 17 HELENA VILHELMSSON (C)
          </note>
          <note>
            Anf. 18 PATRIK LUNDQVIST (S)
          </note>
          <note>
            (Beslut fattades under § 18.)
          </note>
          <note>
            § 9 Uppsägning av skatteavtalet mellan Sverige och Grekland
          </note>
          <note>
            Skatteutskottets betänkande 2020/21:SkU34
          </note>
          <note>
            Anf. 19 ANNA VIKSTRÖM (S)
          </note>
          <note>
            Anf. 20 HELENA BOUVENG (M)
          </note>
          <note>
            Anf. 21 ERIC WESTROTH (SD)
          </note>
          <note>
            Anf. 22 HELENA VILHELMSSON (C)
          </note>
          <note>
            Anf. 23 TONY HADDOU (V)
          </note>
          <note>
            Anf. 24 HAMPUS HAGMAN (KD)
          </note>
          <note>
            Anf. 25 GULAN AVCI (L)
          </note>
          <note>
            Anf. 26 REBECKA LE MOINE (MP)
          </note>
          <note>
            (Beslut fattades under § 18.)
          </note>
          <note>
            § 10 Uppsägning av skatteavtalet mellan Sverige och Portugal
          </note>
          <note>
            Skatteutskottets betänkande 2020/21:SkU35
          </note>
          <note>
            Anf. 27 ANNA VIKSTRÖM (S)
          </note>
          <note>
            Anf. 28 HELENA BOUVENG (M)
          </note>
          <note>
            Anf. 29 DAVID LÅNG (SD)
          </note>
          <note>
            Anf. 30 HELENA VILHELMSSON (C)
          </note>
          <note>
            Anf. 31 TONY HADDOU (V)
          </note>
          <note>
            Anf. 32 HAMPUS HAGMAN (KD)
          </note>
          <note>
            Anf. 33 GULAN AVCI (L)
          </note>
          <note>
            Anf. 34 REBECKA LE MOINE (MP)
          </note>
          <note>
            (Beslut fattades under § 18.)
          </note>
          <note>
            § 11 Luftfartsfrågor
          </note>
          <note>
            Trafikutskottets betänkande 2020/21:TU14
          </note>
          <note>
            Anf. 35 JENS HOLM (V)
          </note>
          <note>
            Anf. 36 DENIS BEGIC (S)
          </note>
          <note>
            Anf. 37 JENS HOLM (V) replik
          </note>
          <note>
            Anf. 38 DENIS BEGIC (S) replik
          </note>
          <note>
            Anf. 39 JENS HOLM (V) replik
          </note>
          <note>
            Anf. 40 DENIS BEGIC (S) replik
          </note>
          <note>
            Anf. 41 ÅSA COENRAADS (M)
          </note>
          <note>
            Anf. 42 JENS HOLM (V) replik
          </note>
          <note>
            Anf. 43 ÅSA COENRAADS (M) replik
          </note>
          <note>
            Anf. 44 JENS HOLM (V) replik
          </note>
          <note>
            Anf. 45 ÅSA COENRAADS (M) replik
          </note>
          <note>
            Anf. 46 DENIS BEGIC (S) replik
          </note>
          <note>
            Anf. 47 ÅSA COENRAADS (M) replik
          </note>
          <note>
            Anf. 48 DENIS BEGIC (S) replik
          </note>
          <note>
            Anf. 49 ÅSA COENRAADS (M) replik
          </note>
          <note>
            Anf. 50 DAVID PEREZ (SD)
          </note>
          <note>
            Anf. 51 MIKAEL LARSSON (C)
          </note>
          <note>
            Anf. 52 MAGNUS JACOBSSON (KD)
          </note>
          <note>
            Anf. 53 JENS HOLM (V) replik
          </note>
          <note>
            Anf. 54 MAGNUS JACOBSSON (KD) replik
          </note>
          <note>
            Anf. 55 JENS HOLM (V) replik
          </note>
          <note>
            Anf. 56 MAGNUS JACOBSSON (KD) replik
          </note>
          <note>
            Anf. 57 DENIS BEGIC (S) replik
          </note>
          <note>
            Anf. 58 MAGNUS JACOBSSON (KD) replik
          </note>
          <note>
            Anf. 59 DENIS BEGIC (S) replik
          </note>
          <note>
            Anf. 60 MAGNUS JACOBSSON (KD) replik
          </note>
          <note>
            Anf. 61 HELENA GELLERMAN (L)
          </note>
          <note>
            Anf. 62 DENIS BEGIC (S) replik
          </note>
          <note>
            Anf. 63 HELENA GELLERMAN (L) replik
          </note>
          <note>
            Anf. 64 DENIS BEGIC (S) replik
          </note>
          <note>
            Anf. 65 HELENA GELLERMAN (L) replik
          </note>
          <note>
            Anf. 66 LORENTZ TOVATT (MP)
          </note>
          <note>
            Anf. 67 JENS HOLM (V) replik
          </note>
          <note>
            Anf. 68 LORENTZ TOVATT (MP) replik
          </note>
          <note>
            Anf. 69 JENS HOLM (V) replik
          </note>
          <note>
            Anf. 70 LORENTZ TOVATT (MP) replik
          </note>
          <note>
            Anf. 71 MIKAEL LARSSON (C) replik
          </note>
          <note>
            Anf. 72 LORENTZ TOVATT (MP) replik
          </note>
          <note>
            Anf. 73 MIKAEL LARSSON (C) replik
          </note>
          <note>
            Anf. 74 LORENTZ TOVATT (MP) replik
          </note>
          <note>
            Anf. 75 TERES LINDBERG (S)
          </note>
          <note>
            Anf. 76 MAGNUS JACOBSSON (KD) replik
          </note>
          <note>
            Anf. 77 TERES LINDBERG (S) replik
          </note>
          <note>
            Anf. 78 MAGNUS JACOBSSON (KD) replik
          </note>
          <note>
            Anf. 79 TERES LINDBERG (S) replik
          </note>
          <note>
            (Beslut fattades under § 18.)
          </note>
          <note>
            § 12 Avgift för intyg om godkänd bastjänstgöring
          </note>
          <note>
            Socialutskottets betänkande 2020/21:SoU31
          </note>
          <note>
            (Beslut fattades under § 18.)
          </note>
          <note>
            § 13 Stärkt skydd för geografiska beteckningar och tydligare
            regler vid registrering av varumärken och företagsnamn i ond tro
          </note>
          <note>
            Näringsutskottets betänkande 2020/21:NU23
          </note>
          <note>
            Anf. 80 ANN-CHARLOTTE HAMMAR JOHNSSON (M)
          </note>
          <note>
            Anf. 81 JOSEF FRANSSON (SD)
          </note>
          <note>
            Anf. 82 PETER HELANDER (C)
          </note>
          <note>
            Anf. 83 CAMILLA BRODIN (KD)
          </note>
          <note>
            Anf. 84 JOAR FORSSELL (L)
          </note>
          <note>
            Anf. 85 ÅSA ERIKSSON (S)
          </note>
          <note>
            Anf. 86 ANN-CHARLOTTE HAMMAR JOHNSSON (M) replik
          </note>
          <note>
            Anf. 87 ÅSA ERIKSSON (S) replik
          </note>
          <note>
            Anf. 88 ANN-CHARLOTTE HAMMAR JOHNSSON (M) replik
          </note>
          <note>
            Anf. 89 ÅSA ERIKSSON (S) replik
          </note>
          <note>
            Anf. 90 LORENA DELGADO VARAS (V)
          </note>
          <note>
            (Beslut fattades under § 18.)
          </note>
          <note>
            § 14 Nationell strategi för hållbar regional utveckling i hela
            landet 2021–2030
          </note>
          <note>
            Näringsutskottets betänkande 2020/21:NU24
          </note>
          <note>
            Anf. 91 ANN-CHARLOTTE HAMMAR JOHNSSON (M)
          </note>
          <note>
            Anf. 92 ERIC PALMQVIST (SD)
          </note>
          <note>
            Anf. 93 LORENA DELGADO VARAS (V)
          </note>
          <note>
            Anf. 94 CAMILLA BRODIN (KD)
          </note>
          <note>
            Anf. 95 MONICA HAIDER (S)
          </note>
          <note>
            Anf. 96 ANN-CHARLOTTE HAMMAR JOHNSSON (M) replik
          </note>
          <note>
            Anf. 97 MONICA HAIDER (S) replik
          </note>
          <note>
            Anf. 98 ANN-CHARLOTTE HAMMAR JOHNSSON (M) replik
          </note>
          <note>
            Anf. 99 MONICA HAIDER (S) replik
          </note>
          <note>
            Anf. 100 PETER HELANDER (C)
          </note>
          <note>
            Anf. 101 JOAR FORSSELL (L)
          </note>
          <note>
            Anf. 102 MARIA GARDFJELL (MP)
          </note>
          <note>
            (Beslut fattades under § 18.)
          </note>
          <note>
            § 15 Nordiskt samarbete
          </note>
          <note>
            Utrikesutskottets betänkande 2020/21:UU4
          </note>
          <note>
            Anf. 103 HANS WALLMARK (M)
          </note>
          <note>
            Anf. 104 ARON EMILSSON (SD)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 Beslut om ärenden som slutdebatterats den 27 maj
          </note>
          <note>
            MJU18 Material och produkter avsedda att komma i kontakt med
            livsmedel
          </note>
          <note>
            MJU19 Cirkulär ekonomi
          </note>
          <note>
            § 17 Beslut om ärenden som slutdebatterats den 1 juni
          </note>
          <note>
            FiU33 Ändringar i regelverket om hantering av finansiella företag
            i kris
          </note>
          <note>
            FiU47 Genomförande av ändringar i Solvens II-direktivet
          </note>
          <note>
            FiU50 Nya kapitaltäckningsregler för värdepappersbolag
          </note>
          <note>
            SoU16 Hälso- och sjukvårdens organisation m.m.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            SkU23 Genomförande av bestämmelsen i EU:s direktiv mot skatteundandraganden
            för att motverka omvända hybrida missmatchningar
          </note>
          <note>
            SkU28 Justerad beräkning av bilförmån
          </note>
          <note>
            SkU30 Ändrade regler för mervärdesskatt vid handel med avfall
            och skrot
          </note>
          <note>
            SkU31 Riksrevisionens rapport om särskild löneskatt för äldre
          </note>
          <note>
            SkU34 Uppsägning av skatteavtalet mellan Sverige och Grekland
          </note>
          <note>
            SkU35 Uppsägning av skatteavtalet mellan Sverige och Portugal
          </note>
          <note>
            TU14 Luftfartsfrågor
          </note>
          <note>
            SoU31 Avgift för intyg om godkänd bastjänstgöring
          </note>
          <note>
            NU23 Stärkt skydd för geografiska beteckningar och tydligare
            regler vid registrering av varumärken och företagsnamn i ond tro
          </note>
          <note>
            NU24 Nationell strategi för hållbar regional utveckling i hela
            landet 2021–2030
          </note>
          <note>
            § 19 (forts. från § 15) Nordiskt samarbete (forts. UU4)
          </note>
          <note>
            Anf. 105 LINDA MODIG (C)
          </note>
          <note>
            Anf. 106 LORENA DELGADO VARAS (V)
          </note>
          <note>
            Anf. 107 KJELL-ARNE OTTOSSON (KD)
          </note>
          <note>
            Anf. 108 DIANA LAITINEN CARLSSON (S)
          </note>
          <note>
            Anf. 109 HANS WALLMARK (M) replik
          </note>
          <note>
            Anf. 110 DIANA LAITINEN CARLSSON (S) replik
          </note>
          <note>
            Anf. 111 HANS WALLMARK (M) replik
          </note>
          <note>
            Anf. 112 DIANA LAITINEN CARLSSON (S) replik
          </note>
          <note>
            Anf. 113 LINDA MODIG (C) replik
          </note>
          <note>
            Anf. 114 DIANA LAITINEN CARLSSON (S) replik
          </note>
          <note>
            Anf. 115 LINDA MODIG (C) replik
          </note>
          <note>
            Anf. 116 DIANA LAITINEN CARLSSON (S) replik
          </note>
          <note>
            Anf. 117 ARON EMILSSON (SD) replik
          </note>
          <note>
            Anf. 118 DIANA LAITINEN CARLSSON (S) replik
          </note>
          <note>
            Anf. 119 ARON EMILSSON (SD) replik
          </note>
          <note>
            Anf. 120 DIANA LAITINEN CARLSSON (S) replik
          </note>
          <note>
            Anf. 121 KJELL-ARNE OTTOSSON (KD) replik
          </note>
          <note>
            Anf. 122 DIANA LAITINEN CARLSSON (S) replik
          </note>
          <note>
            Anf. 123 KJELL-ARNE OTTOSSON (KD) replik
          </note>
          <note>
            Anf. 124 DIANA LAITINEN CARLSSON (S) replik
          </note>
          <note>
            Anf. 125 FREDRIK MALM (L)
          </note>
          <note>
            Anf. 126 Statsrådet ANNA HALLBERG (S)
          </note>
          <note>
            Anf. 127 KJELL-ARNE OTTOSSON (KD) replik
          </note>
          <note>
            Anf. 128 Statsrådet ANNA HALLBERG (S) replik
          </note>
          <note>
            Anf. 129 KJELL-ARNE OTTOSSON (KD) replik
          </note>
          <note>
            Anf. 130 Statsrådet ANNA HALLBERG (S) replik
          </note>
          <note>
            Anf. 131 HANS WALLMARK (M) replik
          </note>
          <note>
            Anf. 132 Statsrådet ANNA HALLBERG (S) replik
          </note>
          <note>
            Anf. 133 HANS WALLMARK (M) replik
          </note>
          <note>
            Anf. 134 Statsrådet ANNA HALLBERG (S) replik
          </note>
          <note>
            Anf. 135 LINDA MODIG (C) replik
          </note>
          <note>
            Anf. 136 Statsrådet ANNA HALLBERG (S) replik
          </note>
          <note>
            Anf. 137 LINDA MODIG (C) replik
          </note>
          <note>
            Anf. 138 Statsrådet ANNA HALLBERG (S) replik
          </note>
          <note>
            Anf. 139 ARON EMILSSON (SD) replik
          </note>
          <note>
            Anf. 140 Statsrådet ANNA HALLBERG (S) replik
          </note>
          <note>
            Anf. 141 ARON EMILSSON (SD) replik
          </note>
          <note>
            Anf. 142 Statsrådet ANNA HALLBERG (S) replik
          </note>
          <note>
            Anf. 143 LORENA DELGADO VARAS (V) replik
          </note>
          <note>
            Anf. 144 Statsrådet ANNA HALLBERG (S) replik
          </note>
          <note>
            Anf. 145 LORENA DELGADO VARAS (V) replik
          </note>
          <note>
            Anf. 146 Statsrådet ANNA HALLBERG (S) replik
          </note>
          <note>
            Anf. 147 CECILIE TENFJORD TOFTBY (M)
          </note>
          <note>
            Anf. 148 PER-ARNE HÅKANSSON (S)
          </note>
          <note>
            (Beslut skulle fattas den 3 juni.)
          </note>
          <note>
            § 20 Europarådet
          </note>
          <note>
            Utrikesutskottets betänkande 2020/21:UU13
          </note>
          <note>
            Anf. 149 MARKUS WIECHEL (SD)
          </note>
          <note>
            Anf. 150 MOMODOU MALCOLM JALLOW (V)
          </note>
          <note>
            Anf. 151 AZADEH ROJHAN GUSTAFSSON (S)
          </note>
          <note>
            Anf. 152 MARKUS WIECHEL (SD) replik
          </note>
          <note>
            Anf. 153 AZADEH ROJHAN GUSTAFSSON (S) replik
          </note>
          <note>
            Anf. 154 MARKUS WIECHEL (SD) replik
          </note>
          <note>
            Anf. 155 AZADEH ROJHAN GUSTAFSSON (S) replik
          </note>
          <note>
            Anf. 156 BORIANA ÅBERG (M)
          </note>
          <note>
            (Beslut skulle fattas den 3 juni.)
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftligt svar på fråga
          </note>
          <note>
            § 24 Kammaren åtskildes kl. 19.27.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
