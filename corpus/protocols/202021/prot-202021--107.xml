<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--107</head>
          <docDate when="2021-04-14">2021-04-14</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 24 mars justerades.
          </note>
          <note>
            § 2 Meddelande om särskild debatt om utbetalning av krisstöd
            till företag
          </note>
          <note>
            Tredje vice talmannen meddelade att på begäran av Moderaternas
            riksdagsgrupp skulle en särskild debatt om utbetalning av krisstöd
            till företag anordnas fredagen den 30 april kl. 9.00.
          </note>
          <u>
            <seg>
              Från regeringen skulle näringsminister Ibrahim Baylan (S) delta.
            </seg>
          </u>
          <note>
            Den inkomna skrivelsen hade följande lydelse:
          </note>
          <note>
            Begäran om särskild debatt angående utbetalning av krisstöd till
            företag
          </note>
          <u>
            <seg>
              Coronapandemin påverkar hela samhället. De ekonomiska konsekvenserna
              är stora, för både enskilda och företag . Sverige befinner sig
              i en tredje smittvåg och de nu gällande restriktionerna gör att
              många företag och anställda fortsatt har det mycket tufft ekonomiskt.
              Alltsedan pandemin startade bedriver Moderaterna en politik, vilken
              har som högsta prioritet att rädda jobb och företag.
            </seg>
          </u>
          <u>
            <seg>
              En helt central del i den ekonomiska krishanteringen är systemet
              för krisstöd. För att krisstöden ska fungera väl måste de inte
              bara utformas på rätt sätt. Lika viktigt är det att företag som
              har rätt till stöd snabbt får dessa utbetalda. Moderaterna har
              av den anledningen upprepade gånger under pandemin lagt förslag
              för att på olika sätt förbättra krisstöden och ansvariga myndigheternas
              handläggning av desamma.
            </seg>
          </u>
          <u>
            <seg>
              Moderaterna har påpekat att det finns allvarliga brister i utbetalningarna
              av krisstöden, i synnerhet när det handlar om stödet till korttidspermitteringar.
              Det handlar framför allt om långa handläggningstider där företag
              som har rätt till stöd har fått vänta i över ett halvår på att
              få stöden utbetalda. Detta är en bild som bekräftades i Uppdrag
              gransknings reportage – Coronastödet som försvann (31/3). Reportaget
              tecknar en bild där företag får vänta mycket länge på att stöden
              betalas ut. Företag har också nekats utbetalningar på felaktiga
              grunder. Det framkommer också att i en mängd domar har Förvaltningsdomstolen
              fastslagit att Tillväxtverket fattat felaktiga beslut och inte
              följt lagen.
            </seg>
          </u>
          <u>
            <seg>
              På grund av problemen med utbetalningen av krisstöd föreslog
              vi i Moderaterna tidigare i år att utbetalning av stöd för korttidspermittering
              ska ske senast fyra veckor efter att ansökan har skickats in –
              även om ansökan inte hunnit granskas fullt. Noggranna efterkontroller
              ska i sådana fall göras.
            </seg>
          </u>
          <u>
            <seg>
              Konsekvenserna av problemen med utbetalningen av krisstöden är
              ödesdigra. Det finns exempel på att företag lånar i förhoppningen
              om att de ska få krisstöd men utan att veta säkert. En del företag
              börjar till och med friställa personal för att de inte längre
              klarar att vänta på utbetalt krisstöd. Då blir den redan höga
              arbetslösheten ännu högre. Om handläggningstiderna fortsätter
              vara alltför långa riskeras åtskilliga jobb som hade kunnat räddas.
            </seg>
          </u>
          <u>
            <seg>
              Nu måste det omedelbart vidtas åtgärder för att företag som har
              rätt till krisstöd får dessa utbetalda i rimlig tid. I en pandemi
              måste saker gå snabbt.
            </seg>
          </u>
          <u>
            <seg>
              Mot bakgrund av de brister som framkommer i hanteringen av korttidspermitteringsstödet
              begär Moderaterna en särskild debatt om utbetalning av krisstöd
              till företag i coronapandemin.
            </seg>
          </u>
          <note>
            Stockholm den 8 april 2021
          </note>
          <u>
            <seg>
              Tobias Billström
            </seg>
          </u>
          <note>
            Gruppledare (M)
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 610
          </note>
          <note>
            Till riksdagen
          </note>
          <note>
            Interpellation 2020/21:610 Svensk lag och Encrochat
          </note>
          <note>
            av Arin Karapet (M)
          </note>
          <u>
            <seg>
              Interpellationen kommer inte hinna besvaras inom tidsfristen.
            </seg>
          </u>
          <u>
            <seg>
              Skälet till dröjsmålet är tjänsteresor och andra sedan tidigare
              inbokade arrangemang.
            </seg>
          </u>
          <note>
            Interpellationen kommer att besvaras den 20 april 2021.
          </note>
          <note>
            Stockholm den 13 april 2021
          </note>
          <u>
            <seg>
              Justitiedepartementet
            </seg>
          </u>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            Interpellation 2020/21: 635
          </note>
          <note>
            Till riksdagen
          </note>
          <note>
            Interpellation 2020/21:635 Subventionerade anställningar
          </note>
          <note>
            av Alexander Christiansson (SD)
          </note>
          <note>
            Interpellationen kommer att besvaras tisdagen den 18 maj 2021.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Stockholm den 13 april 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:171 till socialförsäkringsutskottet
          </note>
          <note>
            2020/21:173 till finansutskottet
          </note>
          <note>
            2020/21:174 och 176 till civilutskottet
          </note>
          <note>
            2020/21:175 till socialutskottet
          </note>
          <note>
            Skrivelser
          </note>
          <u>
            <seg>
              2020/21:114 till utrikesutskottet
            </seg>
          </u>
          <note>
            2020/21:169 till arbetsmarknadsutskottet
          </note>
          <note>
            Motioner
          </note>
          <note>
            2020/21:3923, 3934, 3937, 3951 och 3961 till civilutskottet
          </note>
          <note>
            2020/21:3922, 3928, 3938, 3953, 3960 och 3969 till civilutskottet
          </note>
          <note>
            2020/21:3975– 3977 till skatteutskottet
          </note>
          <note>
            § 5 Arbetskraftsinvandring
          </note>
          <note>
            Socialförsäkringsutskottets betänkande 2020/21:SfU18
          </note>
          <u>
            <seg>
              Arbetskraftsinvandring
            </seg>
          </u>
          <note>
            föredrogs.
          </note>
          <note>
            Anf. 1 MARIA MALMER STENERGARD (M):
          </note>
          <u>
            <seg>
              Fru talman! Den kvalificerade arbetskraftsinvandringen är mycket
              värdefull för Sverige. Vår ekonomi och våra företag är beroende
              av att männi ­ skor vill komma hit och bidra med sina kunskaper,
              drömmar och ambitio ­ ner. Därför måste vi värna och stärka bilden
              av Sverige som ett attraktivt land för talanger och strävsamma.
              Det gör vi bland annat genom att minska krånglet och korta handläggningstiderna.
              Vi moderater vill se en 30-dagarsgaranti för handläggningen och
              en one-stop-shop in till svens ­ ka myn ­ digheter för högkvalificerad
              arbetskraft.
            </seg>
          </u>
          <u>
            <seg>
              Vi måste en gång för alla sluta att avskräcka spetskompetens
              från att komma hit på grund av risken att kompetensutvisas. Tack
              vare att vi samlade en majoritet i riksdagen för nya direktiv
              till regeringens utredning ser det nu ut som att vi till slut
              får ett slut på kompetensutvisningarna. Hade det inte varit för
              oss hade regeringen fortfarande hållit på att kartlägga om det
              över huvud taget finns ett problem. Den kartläggningen kan man
              dock enkelt göra genom att öppna dagstidningen.
            </seg>
          </u>
          <u>
            <seg>
              Fru talman! Samtidigt som Sverige ska vara det självklara landet
              för talanger måste vi ha nolltolerans mot fusk och utnyttjande.
              Under de senaste åren har vi mötts av fruktansvärda rapporter
              om hur utländsk arbetskraft utnyttjas i Sverige.
            </seg>
          </u>
          <u>
            <seg>
              Sedan dagens regelverk infördes 2008 har arbetsmarknaden förändrats
              mycket. Reformen var riktig, men reformer måste vårdas och anpassas
              i takt med att samhället utvecklas. Luckor som kriminella bänder
              upp måste täppas till och muras igen.
            </seg>
          </u>
          <u>
            <seg>
              Hundratusentals människor har de senaste åren kommit till Sverige
              som asylsökande, och alltför många står år efter år utan jobb.
              Därför ligger vår arbetslöshet på en nivå som är bland de högsta
              i EU. Samtidigt har kriminella hittat nya vägar att utnyttja såväl
              reglerna för arbetskrafts ­ invandring som vårt asylsystem, och
              i vissa fall handlar det om rena an ­ grepp på våra gemensamma
              välfärdssystem. Titta bara på assistansersätt ­ ningen! Det undergräver
              respekten för och tilltron till våra regelverk. Vi kan inte låta
              detta fortgå.
            </seg>
          </u>
          <u>
            <seg>
              Socialdemokraterna påstår gång på gång att de vill göra någonting
              åt problemen, men under de senaste åren har det inte lagts ett
              enda förslag på riksdagens bord.
            </seg>
          </u>
          <u>
            <seg>
              Arbetskraftsinvandringen är kanske det område som allra bäst
              illustre ­ rar problemen med januariöverenskommelsen. Det finns
              egentligen en tydlig majoritet i den här kammaren för att göra
              något åt problemen. Soci ­ aldemokraterna är gång på gång ute
              och vevar i mycket högt tonläge om utnyttjandet på svensk arbetsmarknad
              till följd av dagens regelverk, och allt är givetvis Moderaternas
              fel. Men i stället för att göra något åt saken har Socialdemokraterna,
              för att till varje pris behålla makten, skrivit under januariavtalets
              punkt 21, som säger att ”dagens regler för arbetskrafts ­ invandring
              ska värnas”. Därför är allt bara tomma ord, men tomma tunnor skramlar
              som bekant mest.
            </seg>
          </u>
          <u>
            <seg>
              Samtidigt har oppositionen fortsatt att utveckla sin politik
              och lagt fram en rad förslag till förändring. Vi moderater har
              i år lagt fram fyra skarpa förslag i riksdagen för att skärpa
              regelverket kring arbetskraftsinvandring. Detta är förslag som
              borde få stöd i riksdagen om varje parti röstade på den politik
              de påstår sig stå för.
            </seg>
          </u>
          <u>
            <seg>
              För det första vill vi höja lönekravet. I dag kan man komma hit
              mot ett löfte om att få en månadslön på 13 000 kronor i månaden.
              Detta är orimligt, och det inbjuder självklart till fusk. Fokus
              bör tydligare ligga på den mer kvalificerade delen av arbetsmarknaden.
              Därför föreslår vi ett lönekrav på minst medianlönen i Sverige,
              det vill säga 31 700 kronor per månad. Jag vill påminna om att
              vi nu inte pratar om de närmare en halv miljard människor som
              bor i EU och inte heller om säsongsanställda eller forskare, som
              är undantagna från det här lönekravet. Men när så många här i
              Sverige saknar jobb är det orimligt att det kommer tusentals varje
              år från andra sidan världen för att jobba inom städ, på snabbmatsrestauranger
              och som tidningsbärare.
            </seg>
          </u>
          <u>
            <seg>
              För att öka drivkrafterna att gå från bidrag till arbete föreslår
              vi också en genomgripande bidragsreform med bidragstak, lägre
              skatt på inkomster och en successiv kvalificering till de svenska
              välfärdssystemen för den som har invandrat till Sverige. Om man
              kan jobba ska man också vara med och bidra.
            </seg>
          </u>
          <u>
            <seg>
              För det andra föreslår vi ett stopp för spårbyten. Spårbyte innebär
              att en asylsökande som får avslag på asylansökan i stället kan
              ansöka om arbetstillstånd. Detta uppmuntrar till missbruk – personer
              som saknar asylskäl kommer ändå hit. Det kräver naturligtvis resurser
              som borde gå till dem som behöver dessa resurser mest.
            </seg>
          </u>
          <u>
            <seg>
              Vi har alla hört om den ukrainska jobbagentur som anordnar resor
              för människor som uppenbarligen saknar asylskäl men som ändå kommer
              hit och söker asyl och under tiden bor gratis för att sedan byta
              spår och bli arbetskraftsinvandrare. Detta är inget litet problem
              – jämfört med 2016 har spårbytena ökat med 600 procent.
            </seg>
          </u>
          <u>
            <seg>
              För det tredje, fru talman, måste det bli stopp för arbetskraftsinvandring
              till personlig assistans. Skandal efter skandal visar hur stort
              problemet är, och enligt Nationellt underrättelsecentrum finns
              det en tydlig koppling mellan arbetskraftsinvandring till personlig
              assistans och organiserade brottsliga upplägg där man utnyttjar
              utsatta människor, utnyttjar våra generösa välfärdssystem och
              utnyttjar svenska skattebetalare. Detta måste få ett stopp. Därför,
              fru talman, yrkar jag bifall till reservation 12.
            </seg>
          </u>
          <u>
            <seg>
              Slutligen måste vi införa ett ordentligt försörjningskrav för
              anhöriga. Moderaterna föreslår ett riktigt försörjningskrav. Det
              är orimligt att alla med ett anställningskontrakt i Sverige kan
              ta med sina familjer hit utan att kunna försörja dem och att de
              får tillgång till Sveriges välfärdssystem. Det måste till exempel
              ställas krav på bostad av tillräcklig storlek och standard.
            </seg>
          </u>
          <u>
            <seg>
              Sverige måste nu reformera arbetskraftsinvandringen efter dagens
              verklighet. Vi ska värna Sverige som en attraktiv kunskapsnation
              samtidigt som vi stoppar fusk och utnyttjande.
            </seg>
          </u>
          <u>
            <seg>
              Tyvärr är det på det här området som med migrationspolitiken
              i stort: Socialdemokraterna säger en sak men gör en helt annan.
              Det behövs nu en ny borgerlig regering som mäktar med att genomföra
              kraftfulla reformer och inte bara att skriva om dem på tidningarnas
              debattsidor.
            </seg>
          </u>
          <note>
            Anf. 2 JENNIE ÅFELDT (SD):
          </note>
          <u>
            <seg>
              I dag debatterar vi arbetskraftsinvandring, och jag vill börja
              med att yrka bifall till reservation 16.
            </seg>
          </u>
          <u>
            <seg>
              Sverigedemokraterna menar att varje arbetsmarknad bör sträva
              efter en långsiktig balans. Samtidigt vet vi att alla ekonomier
              förändras på kort och lång sikt. Därför välkomnar vi möjligheten
              att vid behov komplettera den svenska arbetsmarknaden med utländsk
              arbetskraft. Dessutom finns det, särskilt inom vissa branscher
              med snabb och avancerad teknikutveckling, ett värde i att utbyta
              kompetens och erfarenhet. En hållbar arbetsmarknadspolitik måste
              dock bygga på balanserade avvägningar där både den enskildes villkor
              och arbetsmarknadens stabilitet tas i beaktande.
            </seg>
          </u>
          <u>
            <seg>
              Så länge som arbetskraftsinvandring förekommit i Sverige har
              det varit en grundläggande princip att den ska ske i enlighet
              med de vedertagna villkor som gäller på den svenska arbetsmarknaden,
              den svenska modellen. Både arbetstagare och arbetsgivare förbinder
              sig till sjysta villkor genom kollektivavtal och liknande villkor.
              Det har tjänat vårt folk väl. Trots det har vi på senare tid hört
              alltmer om arbetskraftsinvandrare som utnyttjas och far illa,
              samtidigt som arbetsmarknaden sätts ur spel genom bluffanställningar,
              dumpade löner och andra missförhållanden.
            </seg>
          </u>
          <u>
            <seg>
              I dagsläget kontrollerar Migrationsverket främst villkoren och
              omständigheterna kring en utlännings anställning i samband med
              ansökan om för ­ längning. Detta är bakgrunden till att arbetstagare
              kan få avslag på grund av brister långt bakåt i tiden.
            </seg>
          </u>
          <u>
            <seg>
              Fru talman! Samtidigt har Sverige kommit att bli en av världens
              bästa och mest avancerade ekonomier med höga krav på både utbildning
              och kunskaper. Antalet arbetstillfällen för lågutbildade minskar
              stadigt, och utrymmet för personer utan kvalifikationer blir bara
              mindre och mindre.
            </seg>
          </u>
          <u>
            <seg>
              Arbetslösheten ökar, precis som utanförskapet och fattigdomen,
              i den här gruppen. Trots detta är en stor del av arbetskraftsinvandringen
              till Sverige i dag just lågutbildad arbetskraft i yrken som servitris
              eller pizzabagare, som står högt upp på listan. Problemen blir
              ännu större när kraven för arbetskraftsinvandringen är så lågt
              satta, till exempel 13 000 kronor i lön och inga försörjningskrav
              för familjemedlemmar.
            </seg>
          </u>
          <u>
            <seg>
              Fru talman! Det är tydligt att systemet inte fungerar. Både människor
              och arbetsmarknaden far illa. Vi sverigedemokrater föreslår därför
              ett antal reformer i syfte att förbättra systemet:
            </seg>
          </u>
          <u>
            <seg>
               Ordentliga kompetenskrav vid arbetskraftsinvandring. Inga fler
              städare, pizzabagare eller taxichaufförer från andra sidan jorden.
              Vi har tillräckligt stora problem med utanförskapet som det är
              i dag.
            </seg>
          </u>
          <u>
            <seg>
               Ordentliga krav på rimliga anställningsformer enligt kollektivavtal
              eller liknande villkor. Det ska inte räcka att ha rätt till semester.
              Man ska de facto ha sin semester och utan att vara rädd för att
              mista sitt arbete.
            </seg>
          </u>
          <u>
            <seg>
               Ordentliga försörjningskrav för anhöriga. Kan man inte försörja
              sin familj fullt ut ska de inte komma hit för att leva i fattigdom.
            </seg>
          </u>
          <u>
            <seg>
               Ordentliga kontroller av att både arbetsgivare och arbetstagare
              håller vad de lovat och följer regelverket för en sjystare, mer
              rättvis och bättre arbetsmarknad.
            </seg>
          </u>
          <u>
            <seg>
              Fru talman! I dagsläget får en asylsökande som fått avslag i
              alla instanser, efter flera års vistelse i Sverige med försörjning
              av skattebetalarna, en särskild skräddarsydd chans att ändå få
              stanna genom att ansöka om arbetstillstånd, det så kallade spårbytet.
            </seg>
          </u>
          <u>
            <seg>
              I normalfallet måste som bekant en utlänning ansöka om och vänta
              på tillståndet utanför Sverige. Men i stället för att utvisas
              efter ett avslag, vilket måste anses vara poängen med hela idén
              om en reglerad invandring, får utlänningen alltså i praktiken
              en gräddfil till ett eftertraktat arbetstillstånd.
            </seg>
          </u>
          <u>
            <seg>
              Sverigedemokraterna anser att detta är orimligt. Ett nej ska
              vara ett nej. En utlänning som fått avslag på sin asylansökan
              borde hellre bli återbetalningsskyldig än att få en skräddarsydd
              rätt till uppehållstillstånd. Vi föreslår därför att det så kallade
              spårbytet helt avskaffas.
            </seg>
          </u>
          <note>
            Anf. 3 CHRISTINA HÖJ LARSEN (V):
          </note>
          <u>
            <seg>
              Fru talman! Arbetskraftsinvandring är positivt för Sverige. Den
              bidrar till vårt lands utveckling. Människor från andra delar
              av världen kan fylla luckor på den svenska arbetsmarknaden och
              samtidigt förbättra sina livsvillkor och förverkliga sina drömmar.
              Företagens behov kan tillgodoses samtidigt som arbetslivet och
              samhället i stort blir rikare. Allt detta förutsätter att regelverken
              fungerar.
            </seg>
          </u>
          <u>
            <seg>
              Det regelverk som Reinfeldtregeringen och MP införde 2008 har
              tyvärr lett till en helt annan situation, vilket Vänsterpartiet
              och fackföreningsrörelsen förutsåg redan då. Människor luras hit
              från andra länder, utnyttjas under slavliknande arbetsförhållanden
              och riskerar att straffas om de anmäler arbetsgivaren. Det förstärker
              den ojämlika maktbalansen på arbetsmarknaden och försämrar villkoren
              för landets löntagare. Mellan 2008 och 2009 sjönk medellönen för
              arbetskraftsinvandrare med 30 procent. Inom vissa branscher sker
              utnyttjandet närmast systematiskt och gör det mycket svårt för
              seriösa aktörer att överleva.
            </seg>
          </u>
          <u>
            <seg>
              Samma regelverk leder också till att eftertraktad och efterfrågad
              arbetskraft utvisas till följd av i sammanhanget obetydliga fel
              och misstag begångna av arbetsgivaren. Återigen straffas löntagaren
              för arbetsgivarens brister och misstag, och det är helt orimligt.
            </seg>
          </u>
          <u>
            <seg>
              Regelverket för arbetskraftsinvandring behöver ändras i grunden.
              Den bärande principen bakom reformen från 2008, att företagen
              själva ensidigt ska avgöra när de ska gå utanför den svenska arbetsmarknaden
              för att finna personal, måste förändras om vi ska komma till rätta
              med de problem som vi ser i form av arbetskraftsexploatering,
              arbetslivskriminalitet och lönedumpning.
            </seg>
          </u>
          <u>
            <seg>
              Socialdemokraterna säger ofta att de ser samma problem som Vänsterpartiet.
              Ett parti med rötterna i arbetarrörelsen bör verka för att stärka
              löntagarnas situation på arbetsmarknaden och för en jämnare maktbalans
              mellan parterna. Vi har vädjat till regeringen om att tillsammans
              lösa de allvarliga problem som finns med dagens system, tyvärr
              utan framgång. Regeringen hänvisar i stället till ett januariavtal
              som redan på punkt efter punkt har fallit. De utredningsförslag
              som presenterades i ett delbetänkande nyligen – i sig påverkade
              av tilläggsdirektiv som Vänsterpartiet var med och skapade majoritet
              för – är långt ifrån tillräckliga. Detta är något som också påpekas
              av bland andra LO.
            </seg>
          </u>
          <u>
            <seg>
              Sverige behöver förslag som verkligen löser de problem med utnyttjande
              och villkorsdumpning som dagens regelverk för arbetskraftsinvandring
              skapar. Det måste finnas garantier för att de som invandrar inte
              utnyttjas och inte heller används för att dumpa löne- och arbetsvillkoren
              på den svenska arbetsmarknaden. Regelverket bör utgå från sex
              enkla principer:
            </seg>
          </u>
          <u>
            <seg>
              För det första ska arbetsgivaren kunna visa att rekryteringen
              bygger på en faktisk brist på arbetskraft och inte bara en brist
              på billig och desperat arbetskraft som är lätt att utnyttja.
            </seg>
          </u>
          <u>
            <seg>
              För det andra ska arbetserbjudandet vara juridiskt bindande,
              det vill säga att löftet som getts som underlag för arbetstillståndet
              hålls.
            </seg>
          </u>
          <u>
            <seg>
              För det tredje ska heltidsanställning vara ett krav, så att arbetstagaren
              faktiskt kan leva på sin lön.
            </seg>
          </u>
          <u>
            <seg>
              För det fjärde ska en noggrann vandelsprövning av arbetsgivarna
              göras innan arbetstillstånd beviljas.
            </seg>
          </u>
          <u>
            <seg>
              För det femte ska arbetstagare som träder fram och berättar om
              missförhållanden få stanna i Sverige tillståndstiden ut, så att
              de har en trygghet i att träda fram och berätta om det som sker.
            </seg>
          </u>
          <u>
            <seg>
              För det sjätte ska straff införas för arbetsgivare som utnyttjar
              arbetskraftsinvandrare och skadestånd tilldelas den arbetstagare
              som drabbas.
            </seg>
          </u>
          <u>
            <seg>
              Det här är principer som borde vara självklara och som effektivt
              skulle minska möjligheten att förslava och utnyttja människor
              på svensk arbetsmarknad.
            </seg>
          </u>
          <u>
            <seg>
              De rapporter om utnyttjande och slaveri som vi fått från fack,
              myndigheter och civilsamhällets organisationer ända sedan reglerna
              kring arbetskraftsinvandringen ändrades får nu sällskap av nya
              rapporter om nya grupper som hamnar i samma beroendeställning
              till arbetsgivaren, och med det menar jag personer med tillfälliga
              uppehållstillstånd.
            </seg>
          </u>
          <u>
            <seg>
              Socialdemokraterna har skapat samma maktobalanser inom asyllagstiftningen
              som redan finns inom den arbetskraftsreglering som vi i dag debatterar
              och som man återkommande kritiserat utan att den har åtgärdats.
              Det är svårsmält, fru talman.
            </seg>
          </u>
          <u>
            <seg>
              Vi lovar och försäkrar att aldrig någonsin under några omständigheter
              arbeta på sämre villkor eller till lägre lön än det vi nu lovat
              varandra. Vi lovar varandra detta i den djupa insikten om att
              om vi alla håller detta löfte så måste arbetsgivaren uppfylla
              våra krav. Så lyder det fackliga löftet , fru talman. Det är ett
              löfte som ska garantera att kollegor inte ställs mot varandra
              på arbetsplatsen.
            </seg>
          </u>
          <u>
            <seg>
              Tyvärr slår Socialdemokraternas politik för både arbetskraftsinvandring,
              familjeåterförening och permanenta uppehållstillstånd effektivt
              sönder förutsättningen för nyanlända löntagare med antingen arbetstillstånd
              eller tillfälliga tillstånd att hålla det löftet.
            </seg>
          </u>
          <u>
            <seg>
              Hur ska man kunna säga ifrån vid sexuella trakasserier eller
              sexuellt utnyttjande om möjligheten att behålla sitt arbete eller
              att återse sina barn står på spel?
            </seg>
          </u>
          <u>
            <seg>
              Hur ska man kunna kräva en trygg arbetsmiljö, skyddsutrustning
              och säkra rutiner om man vet att arbetsgivaren kan byta ut en
              vid minsta krav?
            </seg>
          </u>
          <u>
            <seg>
              Hur ska man kunna kräva att få den lön man utlovats eller den
              arbetstid som står på papperet om man vet att arbetsgivaren har
              makten över ens framtid?
            </seg>
          </u>
          <u>
            <seg>
              Och framför allt, hur ska man kunna använda sig av den fackliga
              gemenskapen och solidariteten om man är så utsatt?
            </seg>
          </u>
          <u>
            <seg>
              Fru talman! Jag kan konstatera att Socialdemokraternas migrationspolitik
              ökar utsattheten på arbetsmarknaden och ger arbetsgivarna mer
              makt. Socialdemokraterna ser uppenbarligen inte nyanlända som
              en del av arbetarkollektivet. Frågan är om de inser vart det leder.
            </seg>
          </u>
          <u>
            <seg>
              Det är en nederlagsstrategi för den nyanlända löntagaren som
              är utlämnad åt arbetsgivaren för sin framtida trygghet och möjlighet
              att träffa sin familj: lätt att utnyttja, lätt att underbetala,
              lätt att tafsa på, lätt att byta ut och lätt att tysta.
            </seg>
          </u>
          <u>
            <seg>
              Som del av arbetarrörelsen vet vi att det även är en nederlagsstrategi
              för kollegan som arbetar bredvid. Löntagarkollektivet är aldrig
              starkare än de otryggaste på arbetsmarknaden.
            </seg>
          </u>
          <u>
            <seg>
              Det är också en nederlagsstrategi för arbetarrörelsen. Ett splittrat
              löntagarkollektiv där otrygghet drivs fram av att en nyanländ
              arbetarklass är mer utlämnad och otrygg på arbetsmarknaden är
              ett löntagarkollektiv som tappar den styrka som ligger i sammanhållning
              och solidaritet med varandra.
            </seg>
          </u>
          <u>
            <seg>
              Utan solidaritet krackelerar de värn och välfärdssystem som arbetar
              ­ rörelsen har byggt upp för den som lever och verkar i Sverige,
              oavsett var man är född.
            </seg>
          </u>
          <u>
            <seg>
              Som del av denna rörelse kommer Vänsterpartiet aldrig att acceptera
              att löntagarnas position försvagas på ett sådant sätt.
            </seg>
          </u>
          <u>
            <seg>
              Frågan för dagen är varför Socialdemokraterna aktivt väljer att
              göra just detta.
            </seg>
          </u>
          <note>
            Fru talman! Med detta yrkar jag bifall till reservation nummer
            3.
          </note>
          <note>
            Anf. 4 HANS EKLIND (KD):
          </note>
          <u>
            <seg>
              Fru talman! Det står ställt utom allt tvivel att Sverige behöver
              arbetskraftsinvandring. Men den ska utformas på ett sätt som gagnar
              vårt land. Arbetskraftsinvandring kan absolut bidra till att utveckla
              vårt land och vår ekonomi. Men då ska den som kommer hit inte
              utnyttjas, och vi ska inte hämta hit arbetskraft till arbeten
              där vi har egna arbetsföra men arbetslösa personer som står till
              buds för arbetsmarknaden.
            </seg>
          </u>
          <u>
            <seg>
              Vi kristdemokrater har en rad reservationer, och jag står givetvis
              bakom samtliga. Men för att spara tid yrkar jag bifall till reservation
              nummer 6 om villkoren för arbetskraftsinvandring.
            </seg>
          </u>
          <u>
            <seg>
              De senaste veckorna har problemen på den svenska arbetsmarknaden
              kommit slag i slag. Häromdagen höjde Arbetsförmedlingen ett varningens
              finger för att antalet långtidsarbetslösa kommer att sätta ett
              nytt dystert rekord då över 200 000 nu är långtidsarbetslösa.
            </seg>
          </u>
          <u>
            <seg>
              Redan på 90-talet när jag var förbundsordförande för Kristdemokratiska
              ungdomsförbundet varnade jag för politiker som alltför ofta använder
              sig av begreppet sysselsättning för att rättfärdiga sin politik.
              Sysselsättning är ett vagt begrepp som kan betyda det mesta och
              är inte det vi i vardagligt tal benämner riktiga jobb. Sysselsatt
              är nämligen den som arbetar en timme i veckan.
            </seg>
          </u>
          <u>
            <seg>
              Det var detta som gjorde det möjligt för statsminister Stefan
              Löfven att för mindre än ett och ett halvt år sedan glatt säga
              att regeringen hade halverat tiden för nyanlända att komma i arbete,
              från nio år 2014 till fyra och ett halvt år i november 2019.
            </seg>
          </u>
          <u>
            <seg>
              Några månader senare får en ny rapport lite medieljus. Entreprenörskapsforum
              har tittat på självförsörjning och visar att det tar 20 år för
              hälften av dem som kommer från Mellanöstern att bli självförsörjande.
              Det vill säga, efter 20 år i Sverige är hälften fortfarande inte
              självförsörjande utan beroende av bidrag.
            </seg>
          </u>
          <u>
            <seg>
              Häromveckan visade en rapport från riksdagens utredningstjänst
              att 675 000 vuxna som invandrat till Sverige och är i arbetsför
              ålder inte är självförsörjande.
            </seg>
          </u>
          <u>
            <seg>
              Dessa siffror kan vara bra att ha som bakgrund och bollplank
              till den diskussion om arbetskraftsinvandring vi nu för. Med dessa
              siffror och den utveckling vi har i Sverige blir behovet av förändring
              i arbetskraftsinvandringen tämligen uppenbart.
            </seg>
          </u>
          <u>
            <seg>
              Fru talman! Jämför vi med andra länders sätt att utforma regelverk
              för arbetskraftsinvandring sticker den svenska utformningen ut
              ordentligt. Den strider rent av mot de kunskaper som finns om
              hur man ska utforma en framgångsrik modell. Vi är de facto det
              enda landet i västvärlden som har portarna på vid gavel för personer
              att komma hit och utföra okvalificerade arbetsuppgifter. Här i
              Sverige skiljer vi inte det minsta på om det föreligger brist
              på arbetskraft eller inte.
            </seg>
          </u>
          <u>
            <seg>
              Fru talman! Den kristdemokratiska arbetskraftsinvandringspolitiken
              tar fasta på att arbetskraftsinvandringen ska berika inte bara
              den enskilda företagaren utan också Sverige och arbetskraftsinvandraren.
              Därför menar vi att det är minst sagt rimligt att Sverige, precis
              som alla andra länder i västvärlden med fungerande välfärdssystem,
              har ett antal villkor för när arbetskraftsinvandring ska vara
              aktuell och hur den ska gå till.
            </seg>
          </u>
          <u>
            <seg>
              Jag ska ge er fyra punkter som vi kristdemokrater har formulerat
              och som vi menar är viktiga om man på allvar vill ta itu med det
              missbruk och utnyttjande som alla vet är en del av dagens arbetskraftsinvandring.
            </seg>
          </u>
          <u>
            <seg>
              Som första punkt vill vi se ett lönegolv på ungefär 35 000 kronor
              för fri arbetskraftsinvandring. Det ska nämligen vara snabbt och
              enkelt att rekrytera experter utomlands. Det här är det enklaste
              sättet att komma till rätta med fusk och utnyttjande, undanträngning
              av invånare i exempelvis utanförskapsområden, den ekonomiska obalansen
              och kompetensutvisningarna. Dagens lönegolv som är på endast 13
              000 kronor vill vi alltså höja till 35 000.
            </seg>
          </u>
          <u>
            <seg>
              Andra punkten: Vi inser att 35 000 kronor kan vara i högsta laget
              för en del av den arbetskraftsinvandring vi de facto behöver.
              Därför menar vi att det ska finnas tydliga ventiler. Om arbetskraft
              inom bristyrken kan komma till Sverige, till exempel inom vården
              där vi behöver fler händer och fötter, men lönen inte uppgår till
              35 000 ska lönesumman inte stå i vägen för att få komma till Sverige.
            </seg>
          </u>
          <u>
            <seg>
              Vilka yrken som är bristyrken eller inte ska inte vi i Sveriges
              riksdag bestämma över, utan en sådan förteckning kan Arbetsförmedlingen
              och Myndigheten för yrkeshögskolan ta fram om de ser att arbetsmarknaden
              är i behov av ett utländskt kompetenstillskott.
            </seg>
          </u>
          <u>
            <seg>
              Tredje punkten är stopp för spårbyten. Just nu arbetar en utredning
              som regeringen har tillsatt med uppdraget att ta fram det precis
              motsatta: att underlätta för spårbyten. Detta trots att Migrationsverket
              återkommande har larmat om missbruket med spårbyten. Vi tycker
              att det är en god regel att arbetstillstånd söks innan man kommer
              till Sverige. Den lagen sätts ur spel genom spårbyten där en person
              som exempelvis har fått avslag på sin asylansökan kan ansöka om
              arbetstillstånd utan att lämna Sverige och vice versa.
            </seg>
          </u>
          <u>
            <seg>
              Fjärde punkten är att den utredning som arbetar nu, som jag nämnde,
              har lämnat en delrapport där de faktiskt går oss kristdemokrater
              till mötes angående det försörjningskrav som vi vill rikta när
              det gäller familjemedlemmar till arbetskraftsinvandrare som kommer
              hit. Det föreslår nu också utredningen. Det är en bra åtgärd då
              vi har sett en dramatisk ökning av antalet anhöriga som kommer
              till Sverige. Det var faktiskt fem gånger fler anhöriga som kom
              till Sverige 2019 än vad det var tio år tidigare. De flesta anhöriga
              som kommer hit arbetar inte under de första åren och är därmed
              berättigade till sociala insatser, exempelvis försörjningsstöd.
            </seg>
          </u>
          <u>
            <seg>
              Fru talman! Avslutningsvis: Tretton år efter den reform som infördes
              2008 står det klart att systemet missbrukas och är i behov av
              förändringar. Vi vet att den arbetskraftsinvandring som har ökat
              mest och som fortsatt dominerar är den lågkvalificerade arbetskraften.
              Vi har en arbetslöshet i Sverige som är långt – mycket långt –
              ifrån regeringens mål att ha EU:s lägsta arbetslöshet 2020. Tvärtom
              har vi halkat ned från 10:e plats till en föga imponerande 23:e
              plats under de här åren. Då borde vi alla här inne vara överens
              om att kompetensförsörjningen när det gäller lågkvalificerade
              arbeten kan lösas utan utrikes rekrytering.
            </seg>
          </u>
          <u>
            <seg>
              Jag har sagt det förr, och jag säger det gärna igen: Det finns
              inte ett enda rationellt skäl till att vi i Sverige ska ha en
              omfattande arbetskraftsinvandring av lågkvalificerade när vi har
              en stor grupp arbetsföra personer som är arbetslösa. Dessa jobb
              ska gå till svenska arbetslösa. Vi ska inte importera arbetskraft
              från andra sidan jordklotet.
            </seg>
          </u>
          <note>
            Anf. 5 FREDRIK MALM (L):
          </note>
          <u>
            <seg>
              Fru talman! Jag vill börja med att yrka bifall till reservation
              nummer 8, titulerad Administration och handläggningstider. Det
              är en gemensam reservation från Moderaterna, Kristdemokraterna
              och Liberalerna.
            </seg>
          </u>
          <u>
            <seg>
              Fru talman! Till att börja med är det viktigt att slå fast att
              arbetskraftsinvandring är något som i grund och botten är bra.
              Även arbetskraftsutvandring är rätt så bra. Migration, rörlighet
              och att människor söker lyckan någonstans och flyttar dit där
              möjligheter till jobb och så vidare finns leder till att individer
              växer, får mer pengar i plånboken och får en bättre tillvaro,
              förhoppningsvis. Det leder till att länder växer. Det leder till
              att vi får mer dynamiska regioner runt om i världen. Och det leder
              givetvis till att företagen kan klara sin kompetensförsörjning
              och hitta personal för att utveckla sina verksamheter, produkter
              och tjänster.
            </seg>
          </u>
          <u>
            <seg>
              I grund och botten är rörlighet för människor som jobbar bra
              för världen. Det är viktigt för ekonomin. Vi har enormt dynamiska
              regioner runt om i världen som i väldigt hög grad är beroende
              av arbetskraft som kommer från andra länder. USA är ett bra exempel
              på detta, och andra länder också runt om i världen. Liberalerna
              har alltid stått upp för detta. Vi tycker att det är viktigt.
              Det betyder givetvis inte att vi vill ha High Chaparral, utan
              lagar och regler, eller någon sorts rövarkapitalism där företagen
              kan exploatera anställda, men i grund och botten är det bra att
              man kan hitta personal från andra länder.
            </seg>
          </u>
          <u>
            <seg>
              Socialister och nationalister har alltid varit emot detta. Socialisterna
              menar att det på något sätt splittrar löntagarkollektivet. Socialister
              tycker mer eller mindre, för att höfta till det en aning, att
              det är okej att människor kommer hit så länge de inte jobbar.
              Om människor däremot jobbar blir de ett hot mot den svenska modellen.
              Det är en jättemärklig utgångspunkt. Och nationalister vill egentligen
              inte att människor kommer hit över huvud taget. Det är egentligen
              ännu dummare.
            </seg>
          </u>
          <u>
            <seg>
              Från liberal utgångspunkt är detta viktigt. Vi värnar grundprincipen
              i regelverket att det inte är politiker som ska säga att nu behöver
              vi precis så här många ingenjörer och så här många murare utan
              att det är företagen som måste kunna se vilket behov de har av
              personal och i första hand försöka hitta denna personal, nära
              givetvis. Men om det inte går kan man hämta personal från tredjeland.
              Vi har fri rörlighet inom Europeiska unio ­ nen.
            </seg>
          </u>
          <u>
            <seg>
              Det finns dock i det svenska regelverket en del saker som bör
              rättas till. Det finns en del brister och problem. Det finns problem
              för högkvalitativ eller snarare högpresterande eller högavlönad
              arbetskraft. Det kan handla om långa handläggningstider. Det kan
              handla om problem med till exempel byråkrati och regelkrångel
              för en del, inte minst startup-företag.
            </seg>
          </u>
          <u>
            <seg>
              Vi har en del bekymmer som hänger samman med andra saker i ekonomin
              och andra regelverk. Vi har till exempel en rätt stor bostadsbrist
              i Sveriges mest dynamiska region, nämligen 08-regionen, där det
              kan vara svårt att hitta personal utifrån därför att det är svårt
              för dem att hitta bostä ­ der eller för att det är riktigt hutlösa
              priser på hyresmarknaden. Det kan finnas sådana aspekter som kan
              försvåra för människor att komma till Sverige och jobba här.
            </seg>
          </u>
          <u>
            <seg>
              Vi har också det problem som flera tidigare talare har adresserat,
              nämligen det som rör så kallade kompetensutvisningar. Det är när
              arbetsgivare gör en miss men där det är arbetstagaren som får
              ta hela smällen. En person kommer till Sverige och börjar jobba
              någonstans, och så visar det sig att arbetsgivaren inte riktigt
              har koll på alla papper. Då får arbetstagaren inte förnyat arbetstillstånd
              och tvingas lämna Sverige. Detta är inte rimligt.
            </seg>
          </u>
          <u>
            <seg>
              Det ska sägas, fru talman, att om man är arbetsgivare har man
              ett ansvar. Om man är arbetsgivare och plockar in en person från
              tredjeland som personal på sin arbetsplats har man en skyldighet
              att se till att man har koll på saker som försäkringsinbetalningar,
              löneutbetalningar och så vidare. Att arbetsgivare gör små misstag
              är inte okej. Det är viktigt att arbetsgivarna tar det ansvaret.
              Det är inte rimligt att ha ett regelverk där sådana brister leder
              till att det är arbetstagaren som tvingas att lämna Sverige.
            </seg>
          </u>
          <u>
            <seg>
              Det finns många exempel på kompetensutvisningar, och en hel del
              finns inom it-sektorn. Detta är problematiskt, för det är företag
              som är väldigt viktiga för vår ekonomi, vår konkurrenskraft och
              vårt innovationsklimat i Sverige.
            </seg>
          </u>
          <u>
            <seg>
              Vi har ett problem, fru talman, som flera talare innan har varit
              inne på. Det rör de lägsta inkomstnivåerna när det gäller arbetskraftsinvandring.
              Man kan till Sverige i dag arbetskraftsinvandra till en månadslön
              som är så låg som 13 000 kronor. I vårt grannland Danmark är den
              lägsta inkomstnivån mer än det tredubbla för att kunna arbetskraftsinvandra.
              Vi bör ställa oss frågan om det är rimligt att Sverige har en
              så låg lägstalön för arbetskraftsinvandring.
            </seg>
          </u>
          <u>
            <seg>
              Vi har en rätt stor grupp arbetslösa i Sverige som skulle kunna
              ta en hel del av dessa jobb. Det är ofta jobb som inte kräver
              någon längre utbildning, det är jobb inom servicesektorn och det
              är så kallade lågtröskeljobb som unga nyanlända med flera skulle
              kunna ta och komma in på arbetsmarknaden. Deras möjligheter trängs
              sannolikt undan av en del av arbetskraftsimporten till de väldigt
              låga inkomsterna.
            </seg>
          </u>
          <u>
            <seg>
              Ett annat problem med de låga inkomsterna på arbetsmarknaden
              är att vi har öppnat för en del mindre nogräknade arbetsgivare.
              Det finns problem med skenanställningar och med personer som blir
              lurade. Det finns exempel på sådant som vi i Sverige bör betrakta
              som mer eller mindre exploatering och vidare någon form av avarter
              av jobb som vi under folkhemmets dagar ägnade rätt stor möda och
              kraft åt att inte ha på svensk arbetsmarknad. Nu har en hel del
              av detta kommit tillbaka.
            </seg>
          </u>
          <u>
            <seg>
              Från Liberalernas sida säger vi att det rimliga är att den lön
              man får ska motsvara de lägsta kollektivavtalade lönerna som överensstämmer
              med en heltidstjänst. Man behöver inte jobba heltid , men lönen
              ska motsvara en heltid i de lägsta kollektivavtalen. Det innebär
              att man bör kunna arbetskraftsinvandra till Sverige till en lön
              en bit över 20 000. Det bör vara en lägsta nivå. Jag har sett
              att andra partier föreslagit en betydligt högre gräns på uppemot
              35 000. Jag är inte så säker på att det är riktigt bra för svensk
              ekonomi. Risken är snarare att en hel del av jobben inom it-sektorn
              kommer att bli svåra att tillsätta, vilket skulle kunna slå mot
              ekonomin. Men det är otvetydigt så, fru talman, att de lägsta
              lönerna bör vara högre än 13 000 kronor i månaden.
            </seg>
          </u>
          <u>
            <seg>
              Sedan finns en rad andra delar man kan diskutera i fråga om arbetskraftsinvandring,
              men min talartid medger inte detta just nu.
            </seg>
          </u>
          <note>
            Anf. 6 CARINA OHLSSON (S):
          </note>
          <note>
            Fru talman! Vi debatterar nu socialförsäkringsutskottets betänkande
            18 Arbetskraftsinvandring . Jag börjar med att yrka bifall till
            förslaget i betänkandet och avslag på samtliga 18 reservationer.
            Dessa reservationer har sitt ursprung i 80 yrkanden i motioner
            från allmänna motionstiden.
          </note>
          <u>
            <seg>
              Mycket av det som tas upp i dessa motioner och som har debatterats
              i dag finns med i den utredning som en del har hänvisat till,
              nämligen Ett förbättrat system för arbetskraftsinvandring . Jag
              tänkte också redogöra för de direktiv som utredaren har fått.
              Men vi ska också påminna oss om att utgångspunkten är den lag
              som stiftades 2008 med alla dess brister. Det är nu som det kommer
              en utredning som ska försöka komma till rätta med en del av bristerna
              – som ett första steg, vill jag tillägga.
            </seg>
          </u>
          <u>
            <seg>
              Utredningen om arbetskraftsinvandring har haft ett brett uppdrag
              med flera olika frågor att ta ställning till. Delbetänkandet redovisades
              i februari i år. Den övergripande målsättningen har varit att
              förbättra den nuvarande regleringen för arbetskraftsinvandring
              samtidigt som dagens system för arbetskraftsinvandring ska värnas
              med bra möjligheter och förutsättningar samt ett gott regelverk.
            </seg>
          </u>
          <u>
            <seg>
              Utredningen har haft till uppgift att både lägga fram förslag
              på åtgärder för att attrahera internationell kompetens och på
              åtgärder som avser att stärka arbetskraftsinvandrarens ställning
              på arbetsmarknaden. Huvudsakligen har utredningens uppdrag varit
              att lämna förslag på hur en ny grund för uppehållstillstånd för
              högkvalificerade personer som har för avsikt att söka arbete och
              för den som vill starta företag i Sverige ska kunna utformas på
              ett bättre sätt än nu. Vidare ska utredningen ta ställning till
              om reglerna för uppehållstillstånd för att bedriva näringsverksamhet
              är ändamålsenliga och om det behöver lämnas förslag till förändringar.
            </seg>
          </u>
          <u>
            <seg>
              Dessutom ska utredningen göra en bred analys av rättsläget och
              dess konsekvenser när det gäller så kallade kompetensutvisningar
              av arbetskraftsinvandrare samt komma med förslag som syftar till
              att utvisningar som sker på grund av försumbara och ursäktliga
              brister ska upphöra. Vidare ska utredningen ta ställning till
              om det finns behov av regler till skydd för en arbetstagare som
              inte kan få förlängt uppehållstillstånd för arbete, om det ska
              införas en skyldighet för arbetsgivare att anmäla viktigare förändringar
              i arbetsvillkoren jämfört med dem som låg till grund för beslutet
              om arbetstillstånd – och en därmed förenad skyldighet för Migrationsverket
              att pröva om det även i fortsättningen finns förutsättningar för
              tillståndet.
            </seg>
          </u>
          <u>
            <seg>
              Utredningen ska också överväga en utökad möjlighet att ålägga
              företagsbot när det har förekommit fel hos en arbetsgivare eller
              föreslå andra lämpliga åtgärder. Sedan ska utredningen lämna förslag
              på en ordning där anställningsavtal ska bifogas en ansökan om
              arbetstillstånd, och vidare ta ställning till om det ska införas
              försörjningskrav för familjemedlemmarna till arbetskraftsinvandraren.
              Detta har flera tagit upp i debatten.
            </seg>
          </u>
          <u>
            <seg>
              Vidare ska utredningen ta ställning till kriminalisering av uppsåtliga
              förfaranden, som möjliggör att inresa i Sverige kan ske med stöd
              av uppehållstillstånd som utfärdats på oriktiga uppgifter. Vidare
              ska utredningen lämna förslag på åtgärder som gör det möjligt
              för den som har ansökt om förlängning av uppehållstillstånd för
              arbete att resa utanför Sverige under handläggningstiden. Slutligen
              ska utredningen undersöka om asylsökandes möjligheter att förnya
              ett omhändertaget pass i samband med så kallat spårbyte ska underlättas
              och lämna förslag på nödvändiga författningsändringar.
            </seg>
          </u>
          <u>
            <seg>
              Att jag har läst upp dessa olika direktiv beror på att det har
              diskuterats här att det brister så mycket i tillämpningen. Vi
              märker att det behövs förändringar, och det är därför som utredaren
              har fått detta uppdrag.
            </seg>
          </u>
          <u>
            <seg>
              Utöver detta vet vi att flera myndigheter samverkar, till exempel
              Migrationsverket, Skatteverket, Arbetsmiljöverket, polisen och
              gränspolisen för att hitta illegal arbetskraft och uppdaga missförhållanden.
              Fler arbetsplatsinspektioner görs nu jämfört med tidigare för
              att komma till rätta med missförhållanden. Och det har skett flera
              utvisningar beroende på att dessa missförhållanden har uppdagats.
            </seg>
          </u>
          <u>
            <seg>
              Fru talman! Utredningen föreslog i februari att ett försörjningskrav
              för familjen ska gälla för arbetskraftsinvandrare. Något förslag
              på krav för bostadens storlek och standard har inte tagits upp,
              men det finns förslag på försörjningskrav.
            </seg>
          </u>
          <u>
            <seg>
              Vidare finns förslag på att brottet organiserande av människosmuggling
              utvidgas. Enligt utredningen ska uppsåtliga förfaranden som möjliggör
              att inresa i Sverige kan ske med stöd av uppehållstillstånd som
              utfärdats på oriktiga uppgifter straffbeläggas. Detta ska ske
              genom att den som i vinstsyfte planlägger eller organiserar verksamhet
              som är inriktad på att främja att utlänningar reser till Sverige
              utan pass eller de tillstånd som krävs för inresa i Sverige eller
              med sådana tillstånd som har utfärdats på grundval av oriktiga
              uppgifter och som har varit av betydelse för att få tillståndet
              döms för organiserande av människosmuggling till fängelse i högst
              två år.
            </seg>
          </u>
          <u>
            <seg>
              Detta är viktigt med tanke på vad vi har hört i debatten tidigare,
              nämligen att det råder missförhållanden och utförs rena olagligheter.
              Det behöver naturligtvis straffbeläggas.
            </seg>
          </u>
          <u>
            <seg>
              Vi socialdemokrater anser att de föreslagna förändringarna är
              ett första steg i rätt riktning. Vi tror också att vi behöver
              fortsätta att titta på om det råder missförhållanden i arbetskraftsinvandringen.
              Vi kommer naturligtvis att återkomma om förslag som har tagits
              upp tidigare i kammaren och om sådant som inte ser bra ut på arbetsmarknaden.
              Vi kommer att överväga förslag som ger bättre ordning och reda
              på arbetsmarknaden. Jag ställer mig positiv till detta och även
              till vad jag har hört i debatten. Det har också väckts motioner,
              och vi kommer naturligtvis att även titta på de förslagen.
            </seg>
          </u>
          <u>
            <seg>
              Man ska också påminna sig om att detta är en lagstiftning som
              kom 2008. Nu kommer det förändringar, vilket det har gjort tidigare
              också, men jag tycker mig höra här i kammaren att en del har glömt
              vem som lade fram den här lagstiftningen med alla dess brister.
              Nu kommer dock en del förslag om förändringar i rätt riktning.
              Jag håller med om att det behövs en hel del förändringar, för
              det ser ju inte bra ut. Det finns missförhållanden, och dem måste
              vi se och erkänna – och komma med bättre förslag. Detta är som
              sagt en början.
            </seg>
          </u>
          <note>
            Anf. 7 MARIA MALMER STENERGARD (M) replik:
          </note>
          <u>
            <seg>
              Fru talman! Det har varit ett mycket högt tonläge från socialdemokrater
              i frågan om arbetskraftsinvandring. ” Svenska jobb reas ut till
              desperata människor från länder med sämre löner och villkor. Så
              kan vi inte ha det. ” Så skrev Socialdemokraternas partisekreterare
              Lena Rådström Baastad på DN Debatt i oktober förra året.
            </seg>
          </u>
          <u>
            <seg>
              Vi moderater håller med. Därför har vi lagt fram konkreta förslag
              för att höja lönekravet, stoppa detta med spårbyte och stoppa
              arbetskrafts ­ invandring till personlig assistans. Men Socialdemokraterna
              har inte velat ställa sig bakom detta. Om Socialdemokraterna ser
              problemen, vilket de påstår – varför skriver de om dem på DN Debatt
              i stället för att göra någon ­ ting åt dem?
            </seg>
          </u>
          <u>
            <seg>
              De problem som Socialdemokraterna beskriver på det här viset
              är en del av verkligheten efter nästan två mandatperioders socialdemokratiskt
              maktinnehav. Om Socialdemokraterna röstade på sin egen påstådda
              politik skulle det ju finnas en mycket tydlig majoritet för den
              i den här kammaren.
            </seg>
          </u>
          <note>
            Anf. 8 CARINA OHLSSON (S) replik:
          </note>
          <u>
            <seg>
              Fru talman! Jag sa i talarstolen – och det hörde Maria Malmer
              Stenergard – att detta är ett första steg och att vi behöver titta
              på fler åtgärder. Jag tycker inte att jag hade ett högt tonläge
              i talarstolen, och det är ju vi som debatterar här.
            </seg>
          </u>
          <u>
            <seg>
              Jag sa också att vi måste fortsatt titta på den här frågan och
              se om det råder missförhållanden. Det som har föreslagits här
              är alltså sådant som vi kommer att få titta på, både när det handlar
              om spårbyte och när det handlar om att höja lönekravet. Man kan
              märka att det finns lite olika förslag från olika ledamöter och
              partier här. Det kan också ses på ett annat sätt än att just lägga
              på lönekrav, för det går att reglera även på annat sätt. Jag tycker
              att vi ska titta på alla möjliga förslag.
            </seg>
          </u>
          <u>
            <seg>
              Jag är inte riktigt kvinna att bedöma det, men när det handlar
              om missförhållanden i form av människosmuggling och så vidare
              skulle jag kunna tänka mig att en del av det Maria Malmer Stenergard
              beskriver kan vara att man lurar hit personer på oriktiga grunder.
              Det är därför viktigt att se om det vi nu föreslår även kan stävja
              det som Maria Malmer Stenergard tar upp som ett missförhållande.
            </seg>
          </u>
          <u>
            <seg>
              Det är alltså mitt förslag nu, och jag tycker inte att jag är
              böjd att ha ett högt tonläge. Jag ser nämligen också de missförhållanden
              som finns på arbetsmarknaden och som lagstiftningen från 2008
              har fört med sig. Detta är ett första steg som tas upp i utredningen.
            </seg>
          </u>
          <note>
            Anf. 9 MARIA MALMER STENERGARD (M) replik:
          </note>
          <u>
            <seg>
              Fru talman! Jag välkomnar Carina Ohlssons tonläge som variation
              till Socialdemokraternas ganska tuffa tonläge i övrigt. Jag tror
              att det blir en mycket bättre debatt och ett mycket bättre beslut
              i kammaren om man har ett sådant tonläge.
            </seg>
          </u>
          <u>
            <seg>
              Jag måste dock konstatera att ett höjt lönekrav, ett stopp för
              arbetskraftsinvandring till personlig assistans och ett stopp
              för spårbyte är frågor som inte kommer att finnas med i den här
              utredningen. Tvärtom är det ju så att Socialdemokraterna har gett
              utredningen i uppdrag att titta på hur man ska göra det enklare
              med spårbyte, vilket bekymrar mig mycket. Det är också så att
              de skarpaste delarna i den här utredningen har tillkommit tack
              vare att vi samlade en majoritet i kammaren för att lägga fram
              förslag till tilläggsdirektiv till utredningen. Där stod alltifrån
              moderater till vänsterpartister enade, och det tycker jag var
              bra.
            </seg>
          </u>
          <u>
            <seg>
              Jag måste ändå gå tillbaka till diskussionen om Socialdemokraternas
              höga tonläge. ” De enda vinnarna på denna oreda på arbetsmarknaden
              är oseriösa företag som fuskar, utnyttjar och begår brott. De
              som lurar eko ­ nomiskt desperata individer och tömmer vårt välfärdssystem
              på resurser. … Med fejkade anställningsavtal tar man hit folk
              för att sedan hänsynslöst utnyttja dem. ” Det låter kanske som
              att detta kommer från ett skränigt oppositionsparti, men det är
              i själva verket ett direkt citat från partisekre ­ teraren i det
              parti som har regerat det här landet i snart två mandatperioder.
            </seg>
          </u>
          <u>
            <seg>
              Om det är så hemskt, varför gick Socialdemokraterna med på ett
              avtal som tydligt säger att dagens regler för arbetskraftsinvandring
              ska värnas? Är sanningen så brutal som att Socialdemokraterna
              hellre offrar dem som utnyttjas på svensk arbetsmarknad än den
              egna makten?
            </seg>
          </u>
          <note>
            Anf. 10 CARINA OHLSSON (S) replik:
          </note>
          <u>
            <seg>
              Fru talman! De regelskärpningar som kommer till nu görs med utgångspunkt
              i det dåliga regelverk som beslutades i den här kammaren 2008.
              Det vill jag återigen påminna om.
            </seg>
          </u>
          <u>
            <seg>
              När det gäller de skarpare förslagen kan vi strida om vem som
              ska ta åt sig äran, men jag ser att det är Socialdemokraterna
              i regeringen som har gett direktiven om skärpningar. Ansvarig
              minister är nämligen migrationsminister Morgan Johansson. Det
              har naturligtvis gjorts i förhandling med de partier som har skrivit
              under januariavtalet. Jag vill alltså ändå lägga förtjänsten på
              dem som har förhandlat fram att det här regelverket ska utredas.
            </seg>
          </u>
          <u>
            <seg>
              Detta är som sagt ett första steg. Om det handlar om oseriösa
              företag och om företag som begår brott ska det naturligtvis stävjas.
              Den som begår ett brott ska bestraffas, och jag ser att de förslag
              som nu kommer ändå ökar de möjligheterna. Men det kommer nog inte
              att vara tillräckligt, utan vi kommer att få fortsätta jobba med
              den här frågan.
            </seg>
          </u>
          <note>
            Anf. 11 CHRISTINA HÖJ LARSEN (V) replik:
          </note>
          <u>
            <seg>
              Fru talman! När jag lyssnar på Carina Ohlsson känner jag behov
              av att ställa en följdfråga. Den är väldigt tydlig, konkret och
              skarp, och jag hoppas på ett konkret och tydligt svar.
            </seg>
          </u>
          <u>
            <seg>
              Jag uppfattar det som att Socialdemokraterna ser och erkänner
              problemen med den maktobalans som finns i den befintliga arbetskraftsinvandringsregleringen.
              Det är en problematik som skapas när människor i arbetskraftsinvandringen
              är helt beroende av och helt i händerna på arbetsgivare för sitt
              fortsatta uppehållstillstånd och sin fortsatta utkomst. Är det
              rätt uppfattat att Socialdemokraterna tycker att det är en skev
              maktbalans som ger möjlighet till utnyttjande?
            </seg>
          </u>
          <note>
            Anf. 12 CARINA OHLSSON (S) replik:
          </note>
          <u>
            <seg>
              Fru talman! Det var därför jag läste upp de olika direktiven
              och punkterna. Där var det nämligen flera punkter som handlade
              om att se till arbetstagarens förutsättningar och möjligheter
              samt att beskriva och utreda vad som är brottsligt. Det finns
              nämligen arbetsgivare och andra som ut ­ sätter arbetstagarna
              för brottsliga gärningar. Det var därför jag gjorde det tydligt.
            </seg>
          </u>
          <u>
            <seg>
              Sedan finns det ju olika maktobalanser i samhället. Om man är
              i en utsatt situation är man naturligtvis alltid i underläge när
              det handlar om makt, så det är klart att jag ser att det finns
              sådana. Svaret på frågan är väl alltså ja – det finns maktobalanser.
              Därför måste vi också se till att detta förändras i rätt riktning.
              Det finns många maktobalanser på svensk arbetsmarknad; det är
              inte alls så att vi har åstadkommit allt på ett rätt och bra sätt,
              utan det behöver stävjas på många olika områden.
            </seg>
          </u>
          <u>
            <seg>
              Det kan handla om jämställdhet. Det kan handla om situationen
              för utländsk arbetskraft. Det kan handla om migration i stort.
              Vi vet att det finns sådana missförhållanden på arbetsmarknaden
              att regelverk behöver skärpas. Det var ett ja på frågan som Christina
              Höj Larsen ställde till mig.
            </seg>
          </u>
          <note>
            Anf. 13 CHRISTINA HÖJ LARSEN (V) replik:
          </note>
          <u>
            <seg>
              Fru talman! Det var ett ja som satt väldigt långt inne. Det var
              lite för långt inne för ett parti som har vuxit fram ur arbetarrörelsen
              .
            </seg>
          </u>
          <u>
            <seg>
              Om man ser att den maktobalansen gör att människor kan utnyttjas
              utan att egentligen kunna värja sig är frågan: Varför skapar man
              exakt samma situation med migrationslagstiftningen? Om det är
              svårt att värja sig för att man inte vill förlora sitt arbetstillstånd
              och sin utkomst, hur svårt är det då inte, fru talman, att värja
              sig om man gärna vill återse sin familj, om man gärna vill ha
              ett permanent uppehållstillstånd, en permanent trygghet?
            </seg>
          </u>
          <u>
            <seg>
              Fru talman! Det jag misstänker, och skälet till att detta ja
              sitter så långt inne, är att Socialdemokraterna är medvetna om
              att de nu gör exakt samma sak som de på papperet tycker är fel.
              De skapar maktobalanser på svensk arbetsmarknad där människor
              inte har möjlighet att värja sig från utnyttjande, från tafsande,
              från låga löner, allt detta för att de gärna vill träffa sin familj
              och gärna vill ha ett permanent uppehållstillstånd.
            </seg>
          </u>
          <u>
            <seg>
              Det, fru talman, tycker jag är ett svek av enorma proportioner.
            </seg>
          </u>
          <note>
            Anf. 14 CARINA OHLSSON (S) replik:
          </note>
          <u>
            <seg>
              Fru talman! Jag upplevde att detta var att ta nästa debatt i
              kammaren i förtid. Det var både och.
            </seg>
          </u>
          <u>
            <seg>
              Naturligtvis behöver vi ha en lagstiftning och ett regelverk
              på arbetsmarknaden. Det finns många maktobalanser på svensk arbetsmarknad.
              Christina Höj Larsen lyfte fram frågor som till exempel tafsande
              och sexuella övergrepp. Det har kommit många olika rapporter från
              LO och fackföreningsrörelsen, som Christina Höj Larsen också anförde
              om svensk fackföreningsrörelse.
            </seg>
          </u>
          <u>
            <seg>
              Det handlar inte enbart om migranter. Det handlar ofta om att
              kvinnor är mer utsatta än män och så vidare. Naturligtvis måste
              vi hela tiden jobba med både lagstiftning och tillämpning av lagstiftning
              och det regelverk som ska gälla på svensk arbetsmarknad.
            </seg>
          </u>
          <u>
            <seg>
              Det kommer vi inte att ge upp, varken jag som socialdemokrat
              eller Socialdemokraterna som parti.
            </seg>
          </u>
          <note>
            Anf. 15 JONNY CATO (C):
          </note>
          <u>
            <seg>
              Fru talman! Arbetskraftsinvandring är helt nödvändigt för Sverige,
              för svenska företag, vår konkurrenskraft och vår samhällsekonomi.
              Under 2018 bidrog arbetskraftsinvandringen med 34 miljarder till
              bnp och 12 miljarder i skatteintäkter.
            </seg>
          </u>
          <u>
            <seg>
              Med anledning av att arbetskraftsinvandringen är en fråga inom
              ramen för januariavtalet har Centerpartiet i dag inga egna motioner.
              Vi kommer i stället att återkomma gemensamt framöver med förslag
              på hur vi kan stop ­ pa kompetensutvisningarna, införa talangvisum
              och få bort fusk, utnyttjande och kriminalitet kopplat till arbetskraftsinvandring.
              Just förslaget om kompetensutvisningarna, som andra partier vill
              ta äran åt sig för att de stoppas, är ett förslag som kommer att
              gå igenom tack vare januariavtalet.
            </seg>
          </u>
          <u>
            <seg>
              Sanningen är att arbetskraftsinvandring inte bara är viktig utan
              helt nödvändig för Sverige. Men sanningen är också att det finns
              problem inom arbetskraftsinvandring. Fusk, inte minst när det
              gäller missbruk av arbetstillstånd inom personlig assistans, är
              något som vi omedelbart behöver ta tag i. Det är specifika problem
              som kräver specifika lösningar, inte vilda svingar i luften som
              slår sönder hela systemet som Alliansen en gång införde.
            </seg>
          </u>
          <u>
            <seg>
              Moderaterna är ett av de partier som nu svingar friskt i frågan
              om ar ­ betskraftinvandring. Bland annat så vill de stoppa arbetskraftsinvandrare
              som vill komma hit och arbeta inom personlig assistans och införa
              ett löne ­ golv på 31 700 kronor som skulle vara ett hårt slag
              mot många företag och många branscher som är helt beroende av
              arbetskraftsinvandring. Det är fel väg att gå.
            </seg>
          </u>
          <u>
            <seg>
              Moderaternas lönegolv på 31 700 kronor skulle innebära att två
              av tre arbetskraftsinvandrare som arbetar, betalar skatt och bidrar
              till svenska företag inte längre skulle vara välkomna. Moderaternas
              förslag om ett lönegolv motverkar inte fusk. Det innebär att människor
              som försörjer sig själva kastas ut och att företag lämnas på bar
              backe. Det leder till mindre tillväxt och sänkta skatteintäkter.
            </seg>
          </u>
          <u>
            <seg>
              Människor som kommer till Sverige och arbetar och gör rätt för
              sig gör Sverige till ett bättre land oavsett om de tjänar 31 600
              kronor eller 31 800 kronor. Men den som missbrukar systemet ska
              stoppas med kraft. Vi behöver kraftfulla förslag som på riktigt
              kommer åt fuskare, men vi ska inte slå sönder systemet i jakten
              på fuskare. Centerpartiet har den senaste tiden presenterat flera
              sådana förslag där vi kommer åt fuskare samtidigt som vi gör det
              lätt för alla som gör rätt för sig.
            </seg>
          </u>
          <u>
            <seg>
              Fru talman! Arbetstillstånd inom personlig assistans utnyttjas
              systematiskt för bedrägerier, illegal migration och arbetskraftsexploatering.
              Det ska inte vara möjligt för människor att ta sig till Sverige
              med syfte att utnyttja välfärdssystemet. Centerpartiet vill därför:
            </seg>
          </u>
          <u>
            <seg>
              Detta är några av de många förslag som Centerpartiet presenterat
              för att komma bort från fusk och kriminalitet i arbetskraftsinvandringen.
            </seg>
          </u>
          <u>
            <seg>
              Centerpartiet vill också värna dagens system. Det är något vi
              också är överens om inom ramen för januariavtalet. Men att värna
              dagens system innebär givetvis inte att fusk, oegentligheter och
              brottslighet inte ska bekämpas med kraft.
            </seg>
          </u>
          <u>
            <seg>
              Det innebär inte heller att vi helt ska slå sönder den borgerligt
              liberala reform som arbetskraftsinvandring en gång i tiden var.
              Den som säger sig värna arbetskraftsinvandringen måste också lägga
              fram välavvägda förslag som samtidigt är kraftfulla mot fusk och
              brottslighet.
            </seg>
          </u>
          <u>
            <seg>
              När både Socialdemokraterna och Moderaterna börjar hota arbetskraftsinvandringen
              för att ta politiska poänger behöver vi vara konstruktiva och
              föreslå lösningar på dagens problem som kommer åt den som fuskar,
              inte den som gör rätt för sig.
            </seg>
          </u>
          <u>
            <seg>
              Fru talman! It-företag, besöksnäringen, skogsföretag, lantbrukare,
              bär ­ odlare – ja , branscherna och företagen som är direkt beroende
              av arbetskraftsinvandring är många. Centerpartiet kommer fortsatt
              att stå upp för att de företagen och de branscherna ges möjligheten
              att själva välja vilken kompetens de behöver framöver.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 13 .)
          </note>
          <note>
            § 6 Migration och asylpolitik
          </note>
          <note>
            Socialförsäkringsutskottets betänkande 2020/21:SfU20
          </note>
          <note>
            Migration och asylpolitik
          </note>
          <note>
            föredrogs.
          </note>
          <note>
            Anf. 16 ARIN KARAPET (M):
          </note>
          <u>
            <seg>
              Fru talman! Ärade ledamöter! Förra veckan kunde vi höra och se
              migrationsminister Morgan Johansson presentera regeringens förslag
              om en ny migrationspolitik. De migrationsproblem vi har i Sverige
              har inte undgått någon. Dessa migrationsproblem dök inte upp i
              går. Jag har sagt det tidigare i talarstolen: De går så långt
              tillbaka som till 90-talet. Redan då larmade man om att utanförskapet
              höll på att växa. Då hade vi ett Rinkeby, ett Rosengård, ett Angered.
              Nu spelar det ingen roll vart man åker i vårt avlånga land; överallt
              hittar man ett litet eller stort utanförskapsområde.
            </seg>
          </u>
          <u>
            <seg>
              Migrationen till Sverige har varit väldigt stor. Det är som att
              den här kammaren inte har befunnit sig i Sverige utan på en annan
              plats. Det är som att avståndet har varit alltför stort. Det har
              byggt på välvilja. I Sverige historiskt har vår kultur varit att
              vi ska hjälpa, vara solidariska, dela med oss och vara medmänskliga.
              Men någonstans mitt i allt detta har nästan ingen tänkt: Vad händer
              efter att människor har kommit till Sverige?
            </seg>
          </u>
          <u>
            <seg>
              Oftast, än i dag, när människor kommer till Sverige hamnar de
              i områden där de flesta människor inte vill bo. På det sättet
              blir de segregerade från det samhälle där man lever och verkar,
              det vill säga majoritetssamhället. Sedan hamnar människor i våra
              utanförskapsområden, där vi har ett system som i stället får ta
              hand om problemen, det vill säga vårt välfärdssystem.
            </seg>
          </u>
          <u>
            <seg>
              Vårt välfärdssystem ska vi ha kvar. Det ska hjälpa människor
              i nöd. Man ska alltid veta att det finns ett grundskydd. Men det
              förutsätter att den som kan och vill arbeta också är med och producerar
              till vår gemensamma välfärd.
            </seg>
          </u>
          <u>
            <seg>
              Det vi ser i dag är i stället att över 600 000 invandrare eller
              utlandsfödda – man kan använda vilken term som helst – inte är
              självförsörjande. Lägg därtill att hundratusentals barn som själva
              när de går till skolan inte vet om de är svenskar eller om de
              har sina föräldrars etniska bakgrund, vilken religion de tillhör
              etcetera också genomgår någon form av identitetskris och kulturell
              kris – för så är det. Jag kan själv intyga det. Det är så vi människor
              funkar. Vi är inte robotar. Vi är inte datorprogram som någon
              kan knappa på och ställa om oss till att börja tänka på ett annat
              sätt. Vårt arv och vår miljö spelar in. Det är vackert, men det
              medför också ett antal utmaningar.
            </seg>
          </u>
          <u>
            <seg>
              Vad är det som binder ihop Sverige? Jo, det är språket. Vi måste
              inse och förstå att svenska inte är ett lätt språk att lära sig.
              Vi kan tycka det, men det är inte det. Jag har träffat väldigt
              få personer som tycker att svenska är ett lätt språk att förstå.
              Dessutom talar man på ett visst sätt och skriver på ett helt annat
              sätt.
            </seg>
          </u>
          <u>
            <seg>
              I Sverige har vi en kultur, oavsett om vi är medvetna om det
              eller inte, av att prata svenska är någonting man ska kunna, inte
              bör kunna. Det är jättestor skillnad på ”bör” och ”ska”.
            </seg>
          </u>
          <u>
            <seg>
              Låt mig gå tillbaka till regeringens presskonferens. Där sa man
              stolt att ett språkkrav ska införas – tittar vi på lagrådsremissen
              ser vi att det står ”bör” – det vill säga regeringen ska återkomma
              till Sveriges riksdag någon gång 2025. Man hänvisar till att det
              ska synka med det språkkrav som man ska, eller bör, eller kommer
              att – som ni vet kan man aldrig med den här regeringen veta om
              det händer eller när det händer; oftast händer ingenting – införa
              som ett krav för att kunna tillgodoräkna sig ett medborgarskap.
            </seg>
          </u>
          <u>
            <seg>
              Fru talman! Att ställa krav är att bry sig. Det enda sättet att
              komma in i det svenska samhället är att lära sig det svenska språket.
              Det finns ingenting mer humant än att från dag ett ställa krav
              på att man ska lära sig svenska för att kunna kvalificera sig
              in i den svenska välfärden, för att kunna bli en del av det svenska
              samhället och för att få permanent uppehållstillstånd och medborgarskap.
            </seg>
          </u>
          <u>
            <seg>
              Migrationspolitiken måste funka som en tidslinje: Människor kommer
              till Sverige. De söker och får sin sak prövad. Kommer man fram
              till att de har skyddsskäl får de tillfälligt uppehållstillstånd.
              Men integration kan inte ske från ett håll. Den sker från två
              håll. Sverige säger som stat: Vi ger dig skydd. Vi ser till att
              du får stanna i Sverige. Men det hänger också på dig själv. Du
              har också ett ansvar för att det här systemet ska kunna hålla
              ihop över tid. Lär dig språket! Vi ser till att du får gå på svenskundervisning.
              Men det finns ett krav på att du går på undervisningen och får
              godkänt i svenska språket, att du blir självförsörjande och att
              du kan försörja dina barn så gott det går.
            </seg>
          </u>
          <u>
            <seg>
              Det vi ser i dag i våra förorter är barn som bor i Sverige. De
              är vårt ansvar. Det är alltför många som pratar om att lösa världens
              problem. Vi kan inte lösa världens problem när vi inte ens kan
              lösa problemen på hemmaplan.
            </seg>
          </u>
          <u>
            <seg>
              Och de som blir offer, fru talman, är inte justitieministerns
              barn. Det är inte Socialdemokraternas barn. Det är inte Miljöpartiets
              barn. Det är för ­ ortens barn, och de har samma rättigheter som
              vi har. De har inte valt sina föräldrar. De har inte valt att
              komma till Sverige eller födas i Sverige. Men de är här, här och
              nu, precis som alla andra, och vi måste ställa krav för att visa
              att vi bryr oss om dem.
            </seg>
          </u>
          <u>
            <seg>
              Vi har gjort en resa som land, den svenska jämlikhetsresan. Och
              en sak vet vi säkert: Om vi inte ställer krav kommer dessa barn
              att ärva sina föräldrars sociala utsatthet. Det sveket kommer
              från politiken. Moderaterna kommer inte att bidra till att svika
              barnen i våra förorter. Vi måste ta hand om de problem vi har
              på hemmaplan. Därför kommer vi att riva upp det förslag som Morgan
              Johansson presenterade om det går igenom i Sveriges riksdag.
            </seg>
          </u>
          <u>
            <seg>
              Som avslutning vill jag yrka bifall till reservation 41.
            </seg>
          </u>
          <note>
            (Applåder)
          </note>
          <note>
            Anf. 17 JONAS ANDERSSON i Skellefteå (SD):
          </note>
          <u>
            <seg>
              Fru talman! Jag vill börja med att yrka bifall till reservation
              1. Vi står naturligtvis även bakom samtliga våra reservationer
              i övrigt.
            </seg>
          </u>
          <u>
            <seg>
              Den här debatten om migration och asylpolitik blir ju lite stympad
              då vi alla går i väntan på propositionen om en ”långsiktigt” hållbar
              migra ­ tionspolitik. Ett flertal yrkanden som skulle ha behandlats
              här har nu flyt ­ tats till den kommande debatten. Men, fru talman,
              det betyder förstås inte att de yrkanden som behandlas här och
              nu är oviktiga, tvärtom. Den svenska migrationspolitiken är så
              undermålig i så många delar att det finns gott om utrymme att
              i omgångar diskutera såväl snäva sakfrågor som stora, viktiga
              principer.
            </seg>
          </u>
          <u>
            <seg>
              Fru talman! Sverige har i många år haft den industrialiserade
              världens mest extrema invandring. Sedan 2005 har invandringen
              av utrikesfödda aldrig understigit 80 000 personer om året och
              i genomsnitt överstigit 100 000 personer om året. Från 2009 till
              2019 har Sverige beviljat över 430 000 uppehållstillstånd till
              asylsökande och deras anhöriga.
            </seg>
          </u>
          <u>
            <seg>
              Fru talman! En bieffekt av coronapandemin har blivit en minskad
              rörlighet över gränserna. Trots att regeringen inte på ett enda
              område skärpt kraven har ändå den asylrelaterade migrationen till
              Sverige minskat. Och vad Sverige desperat behöver nu är att den
              här minskningen inte bara håller i sig utan att den fortsätter
              nedåt. Det går inte att, som regeringspartierna, vara nöjd med
              att återgå till hur volymerna var innan pandemin.
            </seg>
          </u>
          <u>
            <seg>
              När det gäller asylsökande och deras anhöriga måste målsättningen
              i stället vara ett volymmässigt nettominus. Fler måste återvända
              från Sverige till sina hemländer än tvärtom.
            </seg>
          </u>
          <u>
            <seg>
              Fru talman! Det är värt att påpeka här att det finns olika typer
              av migration, eftersom det av någon outgrundlig anledning brukar
              blandas ihop som äpplen och päron. Debatten om arbetskraftsinvandring
              hade vi för en timme sedan. Den har naturligtvis sina för- och
              nackdelar. Det är fantas ­ tiskt att det finns massor av goda
              exempel på ambitiösa flyktinginvandrare som har tagit sig in i
              arbetslivet och bidrar till det svenska samhället. Men vi kan
              inte bygga en politik enbart utifrån ett urval av goda exempel,
              för då blir resultatet, svart på vitt, det utanförskap och den
              splittring som finns utanför den här kammaren i Sverige i dag.
            </seg>
          </u>
          <u>
            <seg>
              Den asylrelaterade invandringen, som den här debatten i första
              hand gäller, har vi inte för att få fler händer i vården utan
              av humanitära skäl, och den medför utifrån alla tillgängliga beräkningar
              en samhällsekono ­ misk kostnad. Det måste vi vara ärliga med
              , och vi måste sluta med dimridåerna om att det skulle vara lönsamt
              eller att si och så många går till jobbet varje dag.
            </seg>
          </u>
          <u>
            <seg>
              Den asylrelaterade invandringen har tyvärr till stor del även
              bestått av personer med låg utbildning som kommer från kulturellt
              och socioekonomiskt avlägsna länder och har dåliga möjligheter
              att integrera sig in i det svenska samhället. Graden av självförsörjning
              är låg, arbetslösheten är hög, och alltför många lever efter många
              år i landet fortfarande på bidrag.
            </seg>
          </u>
          <u>
            <seg>
              En stor del av dem som drabbas mest av en fortsatt hög asylinvandring
              är ironiskt nog de som själva har asylinvandrat.
            </seg>
          </u>
          <u>
            <seg>
              Dessutom måste vi kunna se på alternativkostnaderna. Trots allt
              är ju resurserna begränsade, oavsett hur god viljan är eller hur
              stark man är i sin tro. Det innebär att det krävs prioriteringar
              och bortprioriteringar. Alla satsningar vi gör kommer med en alternativkostnad.
            </seg>
          </u>
          <u>
            <seg>
              Dagens svenska humanism begränsar sig till dem som har resurser,
              styrka och kontakter för att betala flyktingsmugglare för att
              ta dem över gränsen till Sverige. En asylsökande som får uppehållstillstånd
              i Sverige kostar pensionssystemet 800 000 kronor netto. Asylprocessen
              kostar tiotusentals eller oftare hundratusentals kronor. Då måste
              man ställa sig frågan, fru talman: Hur många kunde man hjälpa
              på plats, i närområdet, för samma pengar – kvinnor, barn och fattiga?
              Det handlar om att ge tak över huvudet, filtar, sängplatser, medicin,
              vatten, mat och basal hjälp till dem som behöver det allra bäst.
            </seg>
          </u>
          <u>
            <seg>
              Det dagens humanism gör är att stjäla resurserna direkt ur munnen
              på dem som är mest utsatta för att hjälpa dem som tar sig genom
              hela Europa genom säkert land efter säkert land över Sveriges
              gräns. Sverigedemokraternas humanism fokuserar på den totala motsatsen.
            </seg>
          </u>
          <u>
            <seg>
              Men det handlar även om att minska de sammanlagda kostnaderna
              och om att omfördela svenska skattepengar till svenska medborgare.
              Och faktum är att det går att göra båda de här sakerna samtidigt.
            </seg>
          </u>
          <u>
            <seg>
              Fru talman! Det går att omfördela resurser från mottagande i
              Sverige till satsningar på humanitärt bistånd i närområdet samtidigt
              som vi krymper biståndet kraftigt rörande satsningar som inte
              alls har att göra med humanitärt bistånd. Det är orimligt att
              Sverige ska ta miljardlån för att sedan skänka bort pengarna till
              allehanda märkliga projekt och ned i fickorna på korrupta politiker
              och tjänstemän.
            </seg>
          </u>
          <u>
            <seg>
              Fru talman! Nu har jag pratat om stora, viktiga principer och
              säkert i viss mån upprepat saker som jag sagt i andra debatter.
              Men det här är viktigt, och det här är saker som vi konstant måste
              påminna om med en dåres envishet, om man får säga så. Men jag
              hade även tänkt ta upp några av de mer snäva sakfrågorna som Sverigedemokraterna
              har föreslagit inom ramen för den här beredningen.
            </seg>
          </u>
          <u>
            <seg>
              I Sverige bör alla asylsökande vistas i transitcenter i avvaktan
              på beslut i sitt ärende. Sådana center finns redan i exempelvis
              Tyskland och Nederländerna, och att ha sådana även här skulle
              förbättra Sveriges förmåga att ta emot asylsökande och avgöra
              asylärenden på ett snabbt och rättssäkert sätt.
            </seg>
          </u>
          <u>
            <seg>
              Vi vill komma bort från ordningen där asylsökande först ska integreras
              i det svenska samhället för att flera år senare utvisas i avsaknad
              av skyddsskäl. Avgör asylansökan först, och sedan kan integrationen
              påbörjas för dem som får stanna i Sverige. På så sätt blir det
              även betydligt enklare att verkställa utvisningar av dem som får
              avslag, vilket är av största vikt för att krympa det skuggsamhälle
              som har vuxit fram under de senaste tio åren. Myndigheterna måste
              jobba målinriktat tillsammans för att se till att de som vistas
              i Sverige faktiskt har laglig rätt att göra det.
            </seg>
          </u>
          <u>
            <seg>
              Fram tills att vi kan ha transitcenter på plats måste vi även
              ta hänsyn till våra kommuners självbestämmanderätt och deras sviktande
              ekonomi och ge dem möjlighet att själva ta beslut om de kan ta
              emot asylsökande eller kvotflyktingar. Sveriges kommuner har garanterat
              själva bäst koll på vilken integrationskapacitet som finns i respektive
              kommun.
            </seg>
          </u>
          <note>
            (Applåder)
          </note>
          <note>
            Anf. 18 CHRISTINA HÖJ LARSEN (V):
          </note>
          <u>
            <seg>
              Fru talman! Vi står inför en vår då riksdagen ska besluta om
              en ny migrationslagstiftning som ska ta vid när den tillfälliga
              begränsningslagen löper ut till sommaren. Det är en lag som regeringen
              en gång i tiden lovade endast skulle vara ett tillfälligt undantag.
              Det är nu tydligt att regeringen har låtit M och SD staka ut riktningen
              för framtidens migrationspolitik och att den nya lagstiftningen
              sammanfattningsvis syftar till att göra Sverige till ett otryggare
              och sämre land att leva i – allt för att människor i behov av
              skydd inte ska vilja söka sig hit. Det är en mycket sorglig politisk
              vision.
            </seg>
          </u>
          <u>
            <seg>
              Men det vi debatterar i detta betänkande i dag är sådant som
              inte hänger ihop med det nya förslaget till migrationspolitik
              som regeringen kommer att lägga fram senare i vår. Jag kommer
              därför i dag inte att prata om varför det är fel med en lag som
              splittrar familjer och skapar otrygghet och försämrade möjligheter
              till integration permanent. Det får vi nog möjlighet att prata
              om vid andra tillfällen.
            </seg>
          </u>
          <u>
            <seg>
              I stället vill jag i dag prata om en grupp människor som de flesta
              verkar vilja blunda för. Det handlar i allmänhet om människor
              vars utvisnings ­ beslut inte kan verkställas av praktiska skäl
              och i synnerhet om statslösa.
            </seg>
          </u>
          <u>
            <seg>
              Jag skulle vilja påstå, fru talman, att skälet till denna ovilja
              är att de här människorna så uppenbart visar att det politiska
              snacket om att ett nej är ett nej och ett ja är ett ja i bästa
              fall är ganska naivt och i sämsta fall är medvetet felaktigt.
              För så är det ju inte. Som i alla demokratiska rättsstater värda
              namnet finns det möjlighet att överklaga beslut i flera instanser.
              Nej kan bli till ja på många sätt och av många olika skäl. Nej
              omvandlas till ja i både migrationsdomstolar och överdomstolar.
              Nej blir till och med till ja när människor efter preskriptionstiden
              får möjlighet att söka igen.
            </seg>
          </u>
          <u>
            <seg>
              En demokratisk rättsstat behöver mekanismer som kan rätta till
              felaktiga eller undermåliga beslut eller ta hänsyn till information
              som inte tidigare framkommit. Saker kan ändras hos den sökande
              eller i omvärlden efter att beslut har fattats. Att påstå att
              ett nej alltid kommer att vara ett nej är därför att vända ryggen
              till de ventiler för rättssäkerhet som bör finnas i ett rättssamhälle,
              för den enskildes skull och för samhällets skull.
            </seg>
          </u>
          <u>
            <seg>
              En grupp människor som i praktiken saknar möjlighet att få sitt
              nej omvandlat till ett ja är människor som av olika skäl inte
              kan återvända till sina hemländer men ändå inte lever upp till
              de alltför högt ställda kraven för att man ska anses ha praktiska
              verkställighetshinder. Det handlar om människor som trots att
              de samarbetat med gränspolisen inte kunnat utvisas men som ändå
              inte får uppehållstillstånd med nuvarande lagstiftning.
            </seg>
          </u>
          <u>
            <seg>
              Varför människor hamnar i denna situation varierar. Det kan röra
              sig om statslösa som saknar ett mottagarland som ser sig vara
              folkrättsligt förpliktat att bevilja inresetillstånd. Ibland kan
              en stat av politiska skäl vara ovillig att låta en medborgare
              återvända. En persons medborgarskap kan också ha dragits tillbaka,
              eller tillstånden kan ha varit tillfälliga. Det kan också vara
              omöjligt att ta sig tillbaka till eller väldigt svårt att få inresetillstånd
              till det anvisade mottagarlandet, till exempel Gazaremsan .
            </seg>
          </u>
          <u>
            <seg>
              Fru talman! När Migrationskommittén arbetade hördes ibland ropen
              från gatan nedanför ända in till sammanträdesbordet där vi satt.
              Det var en stor grupp palestinier, många av dem statslösa, som
              ville uppmärksamma den mycket svåra situation de befinner sig
              i. För de befinner sig i just det ingenmansland som jag har beskrivit.
              Jag har träffat familjer som har varit i Sverige i 8, 1O, 13,
              16 år utan att få uppehållstillstånd, men också utan att kunna
              utvisas. De är statslösa, på flykt i generationer och inte sällan
              födda i grannländer där man har haft tillfälliga tillstånd.
            </seg>
          </u>
          <u>
            <seg>
              Låt mig ge ett exempel. Jag har en palestinsk vän vars föräldrar
              har varit i Sverige i 13 år. Efter avslag har de hela tiden medverkat
              kring sin utvisning. Två gånger har gränspolisen försökt verkställa
              utvisningen utan att lyckas, först till Kuwait, sedan till Jordanien.
              Mamman är född statslös i Kuwait och flydde därifrån i samband
              Kuwaitkriget. Gränspolisen har gjort bedömningen att det är omöjligt
              att verkställa beslutet och har skickat tillbaka ärendet till
              Migrationsverket. Ändå fortsätter livet i ingenmansland för detta
              par, år efter år.
            </seg>
          </u>
          <u>
            <seg>
              I november 2016 tillsatte regeringen en utredning för att kartlägga
              förekomsten av och rättstillämpningen i ärenden om uppehållstillstånd
              där ett beslut om avvisning eller utvisning inte kan verkställas
              av just sådana praktiska skäl utanför den enskildes kontroll.
              Utredningen, som har kallats Limboutredningen, presenterade sitt
              betänkande i november 2017 och visar att kraven på individen att
              bevisa att det faktiskt finns praktiska hinder för återvändande
              är orimligt höga. Så är det även i fall där det i stort sett är
              omöjligt att få fram godtagbar dokumentation gällande praktiska
              hinder. Dessutom godtar Migrationsverket sällan den dokumentation
              som lämnas. Möjligheterna att få stanna i Sverige på grund av
              praktiska verkställighetshinder efter ett beslut är mycket små;
              det handlar om ett tiotal personer varje år.
            </seg>
          </u>
          <u>
            <seg>
              Utredningen tar upp en rad typiska fall som jag känner igen väl
              från mina möten med människor med praktiska verkställighetshinder.
              Det är deras rop från gatan som aldrig besvaras och aldrig når
              in. Gemensamt för människor med denna typ av praktiska verkställighetshinder
              är att det är omöjligt för dem att återvända till det land som
              de ska utvisas till. Det ligger utanför deras makt att ändra på
              den saken, men kraven för att visa detta är så högt ställda att
              det är snudd på omöjligt.
            </seg>
          </u>
          <u>
            <seg>
              Flera statslösa har frågat mig: Hur ska vi bevisa att inget land
              i hela världen kan ta emot oss? Man förstår att det är en svår
              sak att bevisa, fru talman.
            </seg>
          </u>
          <u>
            <seg>
              Utredningen föreslår därför bland annat ett förtydligande av
              lagstiftningen, så att den vars avvisnings- eller utvisningsbeslut
              inte kan verkställas av skäl som ligger utanför individens kontroll
              kan beviljas uppehållstillstånd. Man föreslår att uppehållstillstånd
              kan ges på grund av praktiska verkställighetshinder redan i grundärendet
              – det vet man ibland – samt att begreppet praktiska verkställighetshinder
              förs in i den bestämmelse som möjliggör för Migrationsverket att
              bevilja uppehållstillstånd efter laga ­ kraftvunnet avlägsnandebeslut.
              Den föreslår också att frågan om statslösas rättsliga ställning
              utreds vidare. Det är en väldigt angelägen fråga.
            </seg>
          </u>
          <u>
            <seg>
              Tyvärr har regeringen inte tagit något av utredningens förslag
              vidare. Vi föreslår därför att regeringen återkommer med förslag
              utifrån utredningen.
            </seg>
          </u>
          <u>
            <seg>
              Fru talman! Ändringar i lagen om mottagande av asylsökande, som
              kallas LMA, gjordes 2016 och skapar en liknande utsatthet och
              fördjupar den problematik jag nyss beskrivit. Ändringarna innebär
              att den som får avslag på sin asylansökan, undantaget barn och
              barnfamiljer, mister rätten till bistånd och boende. Denna förändring
              har fått ganska allvarliga konsekvenser. I stället för att öka
              antalet som återvänder efter beslut om av- eller utvisning har
              den lett till att fler lever som papperslösa i Sverige. Myndigheterna
              har också fått mycket svårare att arbeta med återvändande. Det
              säger sig självt att det är svårt för en polismyndighet att arbeta
              effektivt med återvändande om man inte vet vilken parkbänk som
              människor befinner sig på.
            </seg>
          </u>
          <u>
            <seg>
              Det har lett till ett lidande som berör inte bara de individer
              som lever i svår misär och svår utsatthet. Det har också lett
              till ökad kriminalitet och så vidare och skapar stora problem
              för vårt samhälle. Där har vi också en rad förslag.
            </seg>
          </u>
          <u>
            <seg>
              Fru talman! För tids vinnande yrkar jag här i dag bifall till
              endast reservation 43 om praktiska verkställighetshinder.
            </seg>
          </u>
          <note>
            Anf. 19 HANS EKLIND (KD):
          </note>
          <u>
            <seg>
              Fru talman! Detta blir en lite begränsad och kanske konstig debatt
              om migrationen. Det beror på att alla de delar som kommer att
              återfinnas i den migrationspolitiska proposition som riksdagen
              fortfarande väntar på kommer att debatteras när propositionen
              väl är här och vi ska debattera det innehållet. Den migrationspolitiska
              debatten har alltid varit lite begränsad, menar jag, här i kammaren
              i och med att vi inte samtidigt debatterar integrationen. När
              integrationspolitiken inte fungerar undergräver ju det migra ­
              tionspolitikens legitimitet. Då duger inte aldrig så vackra ord.
            </seg>
          </u>
          <u>
            <seg>
              Jag står bakom alla de reservationer som vi kristdemokrater har
              på området, men för att vinna tid yrkar jag bifall till endast
              reservation 25 om vissa skyddsgrunder och som rör processen för
              att avgöra ärenden om exempelvis konvertiter.
            </seg>
          </u>
          <u>
            <seg>
              Fru talman! Jag vill ändå redogöra för några av de reservationer
              som vi har på området. En sådan handlar om asylansökningsområden.
              Det är ett gammalt krav som vi kristdemokrater lade fram 2015.
              Vi menar att asylansökningsområden ska upprättas i närheten av
              våra stora gränsövergångar. När vi presenterade förslaget möttes
              det av hård kritik, inte minst från migrationsminister Morgan
              Johansson. Men den kritiken har sedan dess tystnat alltmer, inte
              minst efter att en statlig utredning 2018 föreslog något som de
              kallade ankomstcenter, som har stora likheter med Kristdemokraternas
              förslag.
            </seg>
          </u>
          <u>
            <seg>
              Anledningen till att vi kristdemokrater vill se asylansökningsområden
              var och är att vi menar att det är viktigt att hålla ihop det
              hela, att få till ett samlat mottagande och en samlad beslutsprocess
              som kan vara både effektiv och rättssäker. Den ska dessutom försvåra
              för människor att avvika och på så vis hamna i en utsatt situation.
            </seg>
          </u>
          <u>
            <seg>
              Vi kristdemokrater återkommer ofta till detta med rättssäkerhet.
              Man ska kunna lita på processen, vila i att ett ja eller ett nej
              är riktiga beslut. Här har vi lyft fram funderingar kring hur
              processen kan förbättras exempelvis när det gäller att bedöma
              huruvida en konversion har ägt rum eller inte.
            </seg>
          </u>
          <u>
            <seg>
              En konvertit är en person som har lämnat en religion för en annan.
              Här i Sverige är det vanligt att muslimer kommer till tro på Jesus
              Kristus som frälsare, och då kallas man konvertit. En sådan konversion
              kan i vårt sekulariserade Sverige tyckas som en mindre sak, men
              för vissa kan en utvisning efter att en konversion ägt rum vara
              lika med dödsstraff i ursprungslandet.
            </seg>
          </u>
          <u>
            <seg>
              Problemet med att avgöra huruvida en konversion har ägt rum eller
              inte är att den tro som den enskilde ger uttryck för är relationell,
              och därför har jag under flera år riktat kritik mot att Migrationsverket
              i väldigt hög grad använt sig av kunskapsfrågor för att försöka
              nå fram till ett beslut. Vi har i detta ärende därför en reservation
              i vilken vi begär en översyn av prövningen av konvertit ‑ , ateist-
              och apostatärenden för att se om inte detta kan göras bättre och
              på så vis nå en ännu högre grad av rättssäkerhet.
            </seg>
          </u>
          <u>
            <seg>
              Någon kanske protesterar och säger så här: ”Jamen, ni protesterade
              ju och fick regeringen att ändra i Migrationsverkets regleringsbrev
              2019. Då borde saken vara löst.” Det är sant att regeringen gjorde
              en justering i regleringsbrevet 2019. Det gjorde man delvis efter
              den kritiken, men framför allt berodde det, tror jag, på en konvertitrapport
              som kyrkorna hade sammanställt 2019.
            </seg>
          </u>
          <u>
            <seg>
              För bara några dagar sedan kom det en uppdaterad konvertitrapport.
              Tyvärr visar den att problemet inte är löst. Det saknas fortfarande
              kunskap hos Migrationsverket och migrationsdomstolarna, och brist
              på kunskap skapar alltid ett utrymme för godtyckliga bedömningar.
            </seg>
          </u>
          <u>
            <seg>
              Konvertitfrågan pekar på något som vi kristdemokrater jobbar
              mycket aktivt för, nämligen att vi ska få till en inspektion för
              migrationsfrågor. Det skulle vara en inspektion som verkar för
              rättssäkerhet och effektivitet genom hela migrationsprocessen.
              Målet med en sådan inspektion är att upptäcka systembrister och
              på så vis säkerställa rättssäkerheten för den enskilde och ett
              fungerande samarbete mellan myndigheter på detta område.
            </seg>
          </u>
          <u>
            <seg>
              Som ledamot i socialförsäkringsutskottet fick jag så sent som
              i tisdags lyssna till en rad lysande föredrag av Inspektionen
              för socialförsäkringen, ISF. ISF är extremt värdefullt för oss
              riksdagsledamöter när vi försöker hitta vägar till beslut som
              kan göra att socialförsäkringen fungerar så bra som möjligt. Enligt
              mig behöver vi ett ISF även för migrationsområdet.
            </seg>
          </u>
          <u>
            <seg>
              Fru talman! Kristdemokraterna har en rad andra angelägna reservatio
              ­ ner om exempelvis människosmuggling. Vi tycker att straffen
              måste höjas för det. Vi har också en reservation i vilken vi tar
              upp att utvisning måste bli en mycket vanligare påföljd när människor
              begår brott här i Sverige när de söker asyl eller har fått uppehållstillstånd.
              Om man begår brott måste avvisning och utvisning bli en mycket
              vanligare påföljd än i dag.
            </seg>
          </u>
          <u>
            <seg>
              Fru talman! I vår 36-sidiga motion på området ges en tydlig bild
              av vad Kristdemokraterna vill. Vi vill att Sverige ska vara en
              samhällsgemenskap som omfattar alla, inte bara vissa. Det är ett
              avgörande skäl till att vi kristdemokrater förordar och kommer
              att förorda en mycket stram migrationspolitik under en lång rad
              år framöver.
            </seg>
          </u>
          <u>
            <seg>
              Det stora mottagande som Sverige har haft under en lång följd
              av år har lett till allvarliga integrationsproblem. Människor
              som kommit hit till Sverige med drömmar och förhoppningar om att
              få ett bättre liv har i stället fastnat i arbetslöshet, utanförskap
              och passivitet. Skuggsamhällen, gängkriminalitet och hederskultur
              har kunnat frodas, och samhällsgemenskapen har på vissa platser
              vittrat sönder till oigenkännlighet.
            </seg>
          </u>
          <u>
            <seg>
              Undersökningar visar dessutom att en majoritet av svenskarna
              vill ta emot färre flyktingar. Jag tror inte att detta har med
              främlingsfientlighet eller brist på generositet att göra. Jag
              tror i stället att det bygger på slutsatsen att om vi inte kan
              ta ansvar för dem som redan är här kan vi kanske inte ta samma
              stora ansvar för människor som vill komma hit. Enkelt uttryckt:
              Det finns ett samhällskontrakt mellan dem som redan bor här i
              Sverige och betalar skatt. De vill ha ett Sverige som de kan lita
              på när också de är i behov av hjälp och stöd.
            </seg>
          </u>
          <u>
            <seg>
              Det krävs ett inte så litet mått av faktaresistens för att inte
              se att Sverige har misslyckats med att integrera människor som
              kommit hit till vårt land. För mig som kristdemokrat duger inte
              orden välkommen hit. Till alla dem som får möjlighet att stanna
              i Sverige vill jag kunna säga välkommen hem – på riktigt.
            </seg>
          </u>
          <note>
            Anf. 20 FREDRIK MALM (L):
          </note>
          <u>
            <seg>
              Fru talman! Jag vill börja med att yrka bifall till reservation
              40 med rubriken Asylboende och utsatta grupper. Reservationen
              kommer från Liberalerna.
            </seg>
          </u>
          <u>
            <seg>
              Vi minns alla hösten 2015 och den stora flyktingkris som ägde
              rum. Det som hände var att rättsakterna, regelverket och strukturen
              för asyl- och migrationspolitik inom Europeiska unionen i praktiken
              rämnade. Hundratusentals människor sökte sig norrut i Europa längs
              tidigare upptrampade stigar. Vi fick ett oerhört tryck i Sverige.
              Till en början skulle alla vara jättehumana, och vi skulle öppna
              våra hjärtan, samla pengar och hjälpa till. Efter ett tag kickade
              svenska folkets lagomreflex in. Plötsligt vreds debatten och politiken
              kraftigt åt ett annat håll. Detta ledde fram till att vi fick
              den tillfälliga asyllag som kom senare på sommaren året därpå,
              det vill säga 2016.
            </seg>
          </u>
          <u>
            <seg>
              Låt mig börja med det europeiska perspektivet, fru talman. Om
              det regelverk som Europeiska unionens asylpolitik är uppbyggd
              runt, med Dublinförordningen, förstaasyllandsprincipen och annat,
              upprätthålls av alla medlemsstater blir konsekvensen att de sydeuropeiska
              länderna kommer att få ta det absolut största ansvaret för flyktingpolitiken
              och mottagandet. Det skulle bli följden av det. Här hittar man
              också förklaringen till att dessa regelverk rämnade för fem sex
              år sedan.
            </seg>
          </u>
          <u>
            <seg>
              Det som hände hösten 2015 när Europeiska unionens rättsakter
              sattes ur spel var att när asylsökande och migranter själva fick
              bestämma ville de inte komma till de sydeuropeiska länderna, utan
              väldigt många ville komma till Tyskland och inte minst Sverige.
              Det är länder som uppfattas ha bättre ordning och reda, som redan
              har stora diasporagrupper, som har gott rykte och så vidare. Det
              gjorde att vi fick ett oerhört tryck i vårt land. Jag tror att
              över 160 000 asylsökande kom år 2015. Det ledde som sagt till
              att migrationspolitiken vreds i kraftigt restriktiv riktning,
              och vi fick den tillfälliga asyllagen. Den har sedan förlängts
              i några varv.
            </seg>
          </u>
          <u>
            <seg>
              Under de senaste fem åren har EU-kommissionen och medlemsstaterna
              febrilt försökt att komma fram med ett så kallat asylpaket för
              att hitta en ny fungerande ordning i vilken man ska revidera förordningarna
              för att framför allt kunna skapa en migrationspolitik inom Europeiska
              unionen där man delar mer på ansvaret. Det är en utgångspunkt
              som de flesta i Sverige ställer upp på. Det finns ett brett stöd
              för detta i Sveriges riksdag. Liberalerna tycker att detta är
              viktigt. Vi tycker att alla kommuner i Sverige ska vara med och
              ta ansvar och hjälpa till vid flyktingmottagandet. På samma sätt
              tycker vi att alla medlemsstater i Europeiska unionen ska vara
              med och dela ansvaret.
            </seg>
          </u>
          <u>
            <seg>
              Problemet är att det är oerhört svårt att komma i mål med detta
              på europeisk nivå. Det har kört fast. Man har tröskat de olika
              direktiven och förslagen från kommissionen under ett antal år
              nu, men det är väldigt svårt att få fram något som är kraftfullt
              och hållbart över tid.
            </seg>
          </u>
          <u>
            <seg>
              Samtidigt har vi haft samma process i Sverige. Man har förlängt
              den tillfälliga lagen några varv. I januariavtalet skrevs det
              in att vi skulle tillsätta en parlamentarisk migrationspolitisk
              kommitté med alla partier. Kommittén skulle lägga fram ett betänkande
              som skulle leda fram till en ny och för Sverige långsiktigt hållbar
              utlänningslag. Migrationskommittén kom med sitt betänkande i september.
              Sedan har regeringen haft den mitt framför ögonen på skrivbordet,
              men inte gjort särskilt mycket fram till nu. Förra veckan kom
              lagrådsremissen från regeringen. Nu ska kvalificerade jurister
              titta på detta, och sedan ska det bli ett lagförslag till riksdagen.
              Votering ska enligt riksdagens planering ske i slutet av juni,
              om jag inte minns fel. Den 22 juni tror jag att vi ska rösta.
            </seg>
          </u>
          <u>
            <seg>
              Fru talman! Det vi nu har framför oss är en process i Europeiska
              unio ­ nen som mer eller mindre har kört fast på en rad punkter
              samt en process i Sverige som nu närmar sig målgång i och med
              att vi ska få en ny utlänningslag i mitten av juli. Problemet
              är att regeringen har hanterat det här på ett sätt som har inneburit
              att det inte riktigt blir en målgång i mitten av sommaren utan
              snarare upptakten till nästa valrörelse. Vi riskerar nu att få
              en migrationspolitisk debatt som blir ett fullständigt slagfält
              i Sverige fram till november nästa år.
            </seg>
          </u>
          <u>
            <seg>
              Från Liberalernas sida beklagar vi detta. Vi hade tyckt att det
              varit mycket bättre med en blocköverskridande överenskommelse
              mellan de fyra borgerliga partierna och Socialdemokraterna om
              en långsiktigt hållbar migrationspolitik som skulle kunna tjäna
              vårt land väl utifrån ett antal principer, fru talman.
            </seg>
          </u>
          <u>
            <seg>
              Den första principen är att Sverige ska vara ett land som ställer
              upp för flyktingar och människor som har behov av skydd. Det har
              vi alltid gjort, och vi ska göra det. Vi ska ställa upp för människor
              som har behov av skydd och ge dem en framtid i Sverige. Vi ska
              ge dem möjligheter att in ­ tegreras i vårt land och komma in
              på arbetsmarknaden. Barnen ska få växa upp i trygghet och frihet.
              De ska inte vara förpassade till något tältläger i Kenya eller
              Libanon.
            </seg>
          </u>
          <u>
            <seg>
              Den andra principen är att vi måste göra det här i en omfattning
              som vårt samhälle klarar av att hantera. Det har Sverige inte
              gjort. Vi har haft en asyl- och anhöriginvandring på nivåer som
              vårt land inte har klarat av att hantera och som långsiktigt inte
              är hållbara för vårt land. Vi ser det här om vi går ut från Riksdagshuset,
              går upp till T-centralen och tar tunnel ­ banan några stationer
              utanför det välmående och välbärgade Stockholms innerstad. Där
              ser situationen radikalt annorlunda ut. Vi har oerhörda pro ­
              blem i många av våra stora städer i Sverige med utsatthet i utsatta
              områden, ökad kriminalitet, gängbildning, sociala problem, kulturkrockar
              och så vidare.
            </seg>
          </u>
          <u>
            <seg>
              Ska vi kunna klara av att få rätsida på det här, få ordning på
              vårt land och skapa möjligheter till ett bra liv för alla dem
              som har skyddsbehov och som har kommit hit kan vi inte ha en situation
              där vi fortsatt har en mycket generös asyl- och anhöriginvandring
              och där människor drivs rakt in i utanförskap, bidragsberoende,
              trångboddhet och så vidare. Det är inte att värna en långsiktigt
              hållbar politik. Vi måste balansera våra ambitioner att ställa
              upp och hjälpa människor i nöd med att vi måste kunna göra det
              i en omfattning vårt land klarar av och inte i en för stor omfattning.
            </seg>
          </u>
          <u>
            <seg>
              Jag är rätt övertygad, fru talman, om att de allra flesta människor
              i Sverige efterlyser en sådan här hållning. Om riksdagens partier
              samlar sig och faktiskt är beredda att ta ansvar och inte bara
              driva symbolfrågor eller hålla på och låsa sig i olika typer av
              partikonflikter är jag rätt övertygad om att det borde gå att
              nå en bredare enighet även i riksdagen kring en sådan här modell
              för Sverige. Det är det som vi i Liberalerna agerar för.
            </seg>
          </u>
          <note>
            Anf. 21 CARINA OHLSSON (S):
          </note>
          <note>
            Fru talman! Nu debatterar vi socialförsäkringsutskottets betänkande
            SfU20 Migration och asylpolitik . Jag yrkar bifall till förslaget
            i betänkan ­ det och avslag på samtliga 51 reservationer. Dessa
            51 reservationer härrör från 230 yrkanden i motioner från allmänna
            motionstiden, vilka bland annat handlar om återkallelse av uppehållstillstånd,
            straff, asylprocessen, mottagande av asylsökande, fri rörlighet
            för EU-medborgare och samarbe ­ tet inom EU på asyl-och migrationsområdet,
            verkställighet av avvisnings- och utvisningsbeslut och utvisning
            på grund av brott.
          </note>
          <u>
            <seg>
              När det gäller EU välkomnar vi socialdemokrater EU-kommissionens
              presenterade migrations- och asylpakt , och vi ser positivt på
              kommissionens ambition att lösa de blockeringar som tidigare funnits
              i förhandlingarna om vissa förslag om ett gemensamt europeiskt
              asylsystem. Frågan om hur ansvar för mottagande av asylsökande
              ska fördelas mellan medlemsstaterna är fortfarande en av de största
              utmaningar som EU har att hantera. Det är av stor vikt att Sverige
              inom EU fortsätter att verka för att EU får en gemensam asyllagstiftning.
              Det gemensamma asylsystemet måste leda till en jämnare fördelning
              av asylsökande inom EU. Positivt är också att kommissionen presenterat
              ett meddelande om samarbete om återvändande och återtagande.
            </seg>
          </u>
          <u>
            <seg>
              Sverige har under lång tid prioriterat vidarebosättning, som
              också är ett internationellt arbete, för att öka den globala ansvarsfördelningen
              och andra länders mottagande av kvotflyktingar. Vidarebosättning
              är ett väl beprövat system och det säkraste sättet för personer
              i behov av skydd att komma till EU, men det måste vara av betydande
              omfattning för att vara meningsfullt. Vidarebosättning måste dock
              ses som ett komplement och ska inte ersätta den individuella asylrätten.
            </seg>
          </u>
          <u>
            <seg>
              Inom ramen för bland annat förslaget till ett EU-gemensamt system
              för vidarebosättning arbetar regeringen med denna fråga. I kommissionens
              rekommendation om lagliga vägar till skydd i EU rekommenderas
              att medlemsstaterna bland annat ökar deltagandet i vidarebosättning
              för att bidra till att erbjuda lagliga vägar för personer i behov
              av internationellt skydd i en anda av internationell solidaritet
              med de länder som är första asyl- eller transitland och stärka
              solidariteten mellan varandra.
            </seg>
          </u>
          <u>
            <seg>
              I budgeten för 2021 tillsköts 60 miljoner kronor inom utgiftsområde
              13 för samhällsinformation till asylsökande. Ni kanske undrar
              varför jag hoppa r så här från det ena till det andra. Det beror
              på det som jag inledde med att säga: att det är väldigt många
              motionsyrkanden. Jag tar även upp några frågor om det som reservationerna
              handlar om. Det är fråga om samhällsinformation till asylsökande
              om bland annat demokrati, jämställdhet, barns rättigheter samt
              hedersrelaterat våld och förtryck.
            </seg>
          </u>
          <u>
            <seg>
              I regleringsbrevet för 2021 anges att Migrationsverket utifrån
              tidigare regeringsuppdrag ska tillhandahålla en obligatorisk samhällsintroduktion
              som alla asylsökande över 15 år ska delta i. Samhällsintroduktionen
              ska tillhandahållas muntligt så kort tid som möjligt efter att
              en asylansökan registrerats och ska bland annat innehålla information
              om hur samhället i Sverige fungerar, om svensk lagstiftning, om
              barns rättigheter samt om demokrati, normer och värderingar, bland
              annat avseende jämställdhet och hedersrelaterat våld och förtyck,
              inklusive frågor om barnäktenskap och könsstympning.
            </seg>
          </u>
          <u>
            <seg>
              Vi har också fått förändrade regler när det handlar om EBO, eget
              bo ­ ende. De nya reglerna trädde i kraft den 1 januari 2020 och
              började tilläm ­ pas fullt ut den 1 juli samma år. De innebär
              att en asylsökande som flyttar till och bor i eget boende i ett
              område med socioekonomiska utmaningar som huvudregel inte ska
              ha rätt till dagersättning. Reglerna har till syfte att minska
              koncentrationen av asylsökande i bostadsområden med socio ­ ekonomiska
              utmaningar. De syftar också till att asylsökande i större ut ­
              sträckning ska välja att bo i Migrationsverkets boenden eller
              i områden där förutsättningarna för integration är bättre.
            </seg>
          </u>
          <u>
            <seg>
              Det är för tidigt att dra några slutsatser om effekterna av regelförändringarna.
              Vi ska följa frågan noga, och vi ser i nuläget inga skäl att göra
              ett tillkännagivande, som en del partier föreslår.
            </seg>
          </u>
          <u>
            <seg>
              Fru talman! I den sakpolitiska överenskommelsen från januari
              2019 mellan Socialdemokraterna, Centerpartiet, Liberalerna och
              Miljöpartiet de gröna anges bland annat att reglerna om utvisning
              av icke-svenska medborgare som döms för hedersrelaterade brott
              och hatbrott ska skärpas och att frågan om utvisning alltid ska
              prövas vid sådana brott. Mot denna bakgrund tillsatte regeringen
              i april 2020 en utredare som ska göra en översyn av regelverket
              om utvisning på grund av brott och lämna förslag till hur en skärpt
              reglering ska åstadkommas. Syftet är att det ska finnas förutsättningar
              att i fler fall än i dag utvisa utlänningar som begått brott och
              effektivisera verkställigheten av sådana utvisningsbeslut.
            </seg>
          </u>
          <u>
            <seg>
              Utredaren ska också ta ställning till hur den nuvarande ordningen
              med en så kallad straffvärdegräns som motsvarar fängelse i ett
              år bör ändras. Syftet är att undersöka om brott som misshandel
              av normalgraden, kvinno ­ fridskränkning, grov stöld och så vidare,
              som har straffskalor under ett år, också ska inkluderas. I direktivet
              anges att utredaren ska göra internatio ­ nella jämförelser och
              särskilt beakta de andra nordiska ländernas regle ­ ring. Uppdraget
              ska slutredovisas den sista juni i år. Detta är alltså också något
              vi får följa.
            </seg>
          </u>
          <u>
            <seg>
              Sedan har ledamöterna tagit upp väldigt många olika frågor, men
              jag bemöter inte alla utan valde att lyfta fram några av de frågor
              som beskrivs i betänkandet.
            </seg>
          </u>
          <note>
            Anf. 22 CHRISTINA HÖJ LARSEN (V) replik:
          </note>
          <u>
            <seg>
              Fru talman! I mitt anförande redogjorde jag för de oerhörda svårigheter
              som människor med praktiska verkställighetshinder har. Jag berättade
              om att det kan vara statslösa eller människor som har haft tillfälliga
              uppehållstillstånd eller har levt som papperslösa i sina ursprungsländer
              och sedan inte kan återvända även om de gör sitt allra yttersta
              för att medverka. Jag beskrev att dessa personer kan leva i Sverige
              i åratal och att kraven är alldeles för högt ställda när det gäller
              att kunna visa att man inte kan återvända och för att få uppehållstillstånd
              på grund av praktiska verkställighetshinder.
            </seg>
          </u>
          <u>
            <seg>
              Det har presenterats en utredning som har skarpa, tydliga förslag
              för att åstadkomma en dörr in i samhället för dessa människor.
              Min fråga till Carina Ohlsson är hur Socialdemokraterna ställer
              sig till dessa förslag och om det inte vore dags att äntligen
              se till att människorna kan komma fram.
            </seg>
          </u>
          <note>
            Anf. 23 CARINA OHLSSON (S) replik:
          </note>
          <u>
            <seg>
              Fru talman! Jag lyssnade noga på Christina Höj Larsens beskrivning
              av ett enskilt fall, som jag naturligtvis inte kan kommentera.
            </seg>
          </u>
          <u>
            <seg>
              När det däremot gäller situationen för statslösa och papperslösa
              säger utredningens namn, Limboutredningen, såklart en hel del.
              Christina Höj Larsen tog också upp att detta utreds vidare eftersom
              det var en del frågor som behövde utredas ytterligare. Jag vet
              att utredningen ligger på reger ­ ingens bord, men jag har inte
              kunskapen för att kunna säga att man tänker sig så här, eller
              om några av förslagen kommer att följas upp. Det får jag helt
              enkelt ta med mig.
            </seg>
          </u>
          <u>
            <seg>
              Flera ledamöter har också, fru talman, tagit upp att en remiss
              om utlänningslagen och migrationspolitiken just nu ligger hos
              Lagrådet. Där finns också förslag om att man ska kunna söka asyl
              på humanitär grund, och jag kan inte heller svara på om det i
              några av de exempel som Christina Höj Larsen tar upp kan vara
              möjligt att söka på den grunden. Jag kan inte svara på detta i
              dagsläget, utan det är frågor som jag får ta med mig.
            </seg>
          </u>
          <note>
            Anf. 24 CHRISTINA HÖJ LARSEN (V) replik:
          </note>
          <u>
            <seg>
              Fru talman! Det tror jag nästan att jag skulle kunna svara på.
              Detta är personer som inte har haft tillstånd i Sverige, och som
              jag förstår regeringens ambitioner handlar det om att vara väldigt
              hård mot personer som inte haft tillstånd. Men saken är den att
              de inte har haft någon möjlighet att ha det. De har varken möjlighet
              att få uppehållstillstånd eller möjlighet att återvända, utan
              att det är deras eget fel.
            </seg>
          </u>
          <u>
            <seg>
              Min fråga till Carina Ohlsson är: Hur svarar hon mina palestinska
              vän ­ ner när de frågar hur de ska kunna visa att inget land i
              världen kan ta emot dem? Det är en fullständigt omöjlig uppgift
              som krävs av dessa människor. Vad regeringen gör är en sak, men
              jag skulle vilja veta om Socialdemo ­ kraterna tycker att det
              vore rimligt att personer i just den typen av situatio ­ ner får
              en möjlighet till uppehållstillstånd och att kraven ställs så
              att de faktiskt blir möjliga att uppnå, inte bara på papperet.
            </seg>
          </u>
          <note>
            Anf. 25 CARINA OHLSSON (S) replik:
          </note>
          <u>
            <seg>
              Fru talman! Som jag sa kan jag inte i dagsläget svara på hur
              utredningsförslagen ser ut, för det har jag inte kunskap om. Det
              kommer jag alltså att ta med mig.
            </seg>
          </u>
          <u>
            <seg>
              Sedan undrar Christina Höj Larsen om jag kan svara på den fråga
              hon ställde till mig. Nej, det kan jag inte heller. Jag kan inte
              svara på hur man ska göra när man inte kan bevisa och det är det
              man ska göra.
            </seg>
          </u>
          <u>
            <seg>
              Vi har gjort vissa förändringar när det handlar om till exempel
              statslösa och deras barn som är födda i Sverige. Vi får naturligtvis
              följa frågan, men jag ger inte några löften. Det skulle kunna
              göra att man undrar varför jag sa så, och det kommer inte att
              stämma. När man har ett svar ska det vara sanningsenligt. Det
              är väldigt viktigt så att man inte kommer med falska förhoppningar.
              Det tänker jag inte heller göra här, utan det jag har sagt är
              att jag ska titta på de här förslagen och se vad som händer med
              dem. Det kommer jag att kunna framföra till Christina Höj Larsen
              vid ett senare tillfälle.
            </seg>
          </u>
          <note>
            Anf. 26 HANS EKLIND (KD) replik:
          </note>
          <u>
            <seg>
              Fru talman! Jag begärde replik när jag hörde att Carina Ohlsson
              uttryckte ett välkomnande av förslaget till en ny asyl- och migrationspakt
              för EU. Jag delar ledamotens förhoppningar om att man får till
              en pakt, av det enkla skälet att det är viktigt för Sverige men
              också för hela Europa att man hjälps åt kring en hel del av dessa
              frågor. Alla vi som har följt EU:s arbete vet att vi just på asyl-
              och migrationsområdet har haft väldigt stora problem, inte minst
              sedan 2015.
            </seg>
          </u>
          <u>
            <seg>
              Jag har två frågor till Carina Ohlsson som pockar lite grann
              på svar när man säger att man välkomnar utkastet till pakt.
            </seg>
          </u>
          <u>
            <seg>
              Den ena handlar om förslaget om att utvidga anknytningsbegreppet.
              EU har ju som förslag att det gamla familjebegreppet som man traditionellt
              har använt sig av nu ska utvidgas. Jag skulle vilja veta vad Carina
              Ohlsson tänker om det förslaget. Är det också en positiv sak?
              Vi kristdemokrater ställer oss avvisande till att man utvidgar
              anknytningsbegreppet. Det gör vi därför att vi har en väldigt
              stor diaspora i vårt land, och ett vidgat anknytningsbegrepp kommer
              att göra att fler människor anför anknytning till Sverige. Det
              är den ena frågan.
            </seg>
          </u>
          <u>
            <seg>
              Den andra frågan handlar om tidsgränsen på fem år som EU har
              som förslag. Den är vi väldigt kritiska till, och jag skulle vilja
              veta vad Carina Ohlsson tycker om den. Fem års gräns innebär att
              de personer som vi tog emot 2015–2016 inte kommer att räknas med
              när man ska se hur medlemsstaterna har tagit ansvar även historiskt
              för att kunna göra en korrekt bedömning av vilket ansvar de ska
              ta i nuet och även i framtiden. Här skulle jag vilja veta vad
              socialdemokratin anser.
            </seg>
          </u>
          <note>
            Anf. 27 CARINA OHLSSON (S) replik:
          </note>
          <u>
            <seg>
              Fru talman! Det har ju här i dag diskuterats om propositioner
              som ska komma till riksdagen framöver, och det har naturligtvis
              betydelse i det här sammanhanget. Vi vet också att om det blir
              EU-lagstiftning och en EU-gemensam asylpolitik är det något som
              kommer att gälla. Det som vi har framfört när det gäller familjeanknytning
              är också vad vi har framfört när vi diskuterar detta i EU-sammanhang.
              Det är svaret på den frågan.
            </seg>
          </u>
          <u>
            <seg>
              När det handlar om att ta ansvar historiskt har vi i alla fall
              i de sammanhang där jag är med och träffar kommissionär Ylva Johansson,
              vilket jag gör ganska ofta, tagit upp att det behöver ha betydelse
              både vilket ansvar man tar nu och vilket ansvar man har tagit
              historiskt. Vi får väl se var det slutligen hamnar.
            </seg>
          </u>
          <u>
            <seg>
              Sedan vet jag inte riktigt hur det låter i förhandlingarna. Det
              kanske till och med – det kanske var oförskämt att säga så – kan
              vara så att Hans Eklind har mer information än jag. Eftersom jag
              inte sitter med i EU-nämnden är jag inte helt uppdaterad på alla
              de diskussioner som ni har där och vad de olika partierna säger.
              Det är ju det som också blir den svenska ståndpunkten även i de
              här frågorna.
            </seg>
          </u>
          <note>
            Anf. 28 HANS EKLIND (KD) replik:
          </note>
          <u>
            <seg>
              Fru talman! Dessvärre får jag göra Carina Ohlsson lite besviken,
              för jag vet inte så mycket mer än hon själv, tror jag. I hela
              hanteringen har det varit ett genomgående problem att den regering
              som vi har och som för förhandlingarna nere i Bryssel har varit
              oerhört sparsmakad när det gäller att ge uttryck för vilken ståndpunkt
              man har. Det har gjort att vi alla svävar i en viss grad av ovisshet
              om vad Sverige egentligen vill åstadkomma i förhandlingarna.
            </seg>
          </u>
          <u>
            <seg>
              Jag ska vara ärlig och säga att jag inte riktigt förstod vad
              Carina Ohlsson svarade på min fråga om vad socialdemokratin anser
              om att man utvidgar anknytningsbegreppet. Ledamoten får gärna
              upprepa det. Förslaget, om nu någon inte känner till det, är ju
              att även vuxna syskon och så kallade nyetablerade relationer ska
              räknas in i anknytningsbegreppet. Det tar ju viss tid att komma
              till Europa för människor som är på flykt, och de kan ju bli kära
              medan de är på väg hit, och tanken är då att de ska kunna åberopa
              ett anknytningsbegrepp.
            </seg>
          </u>
          <u>
            <seg>
              Detta är ett viktigt besked inte bara till mig utan till svenska
              väljare: Vad anser socialdemokratin? Vill man ha kvar anknytningsbegreppet
              som det är, eller vill man gå EU-förslaget till mötes och vidga
              begreppet? Det kommer ju att få konsekvenser för hur många människor
              som kommer till Sverige. Det är oomtvistat.
            </seg>
          </u>
          <u>
            <seg>
              När det gäller den andra frågan, om femårsgränsen, hör jag att
              Carina Ohlsson inte heller har svar. Jag hade hoppats att hon
              skulle ha sagt att femårsgränsen inte duger. Den insats som Sverige
              har gjort under 2000-talet är enorm när det gäller att ge människor
              möjlighet att vara i vårt land, och då ska detta också räknas
              in, så att medlemsstater som historiskt inte har tagit det ansvaret
              ska få ta ett större ansvar än Sverige framöver.
            </seg>
          </u>
          <note>
            Anf. 29 CARINA OHLSSON (S) replik:
          </note>
          <u>
            <seg>
              Fru talman! Låt mig börja m ed den första frågan, där Hans Eklind
              inte förstod vad jag sa. Det jag sa var att i frågan om familjeanknytning
              är det vi säger här hemma också det som vi driver i EU. Det som
              står i den lag ­ rådsremiss som är på väg – jag förstår att Hans
              Eklind har sett den – kan väl då ses som en uppluckring eftersom
              man tar hänsyn till relationer som till exempel homosexuella par
              även om personerna inte har sammanlevt. Det kan alltså vara en
              vidare krets, eller vad man ska kalla det, eller handla om en
              relation som inte har tydliggjorts sedan tidigare. Det är sådant
              som vi står för även när vi diskuterar det på EU-nivå.
            </seg>
          </u>
          <u>
            <seg>
              Sedan har vi detta med femårsgränsen. Nu är jag ju inte regeringen,
              utan jag är en enkel riksdagsledamot. Jag ansvarar dock för migrations-
              och integrationsfrågorna i vårt parti på Europanivå, alltså inte
              bara i EU. Det ansvar som vi har tagit historiskt är något som
              jag som riksdagsledamot i alla sammanhang lyfter fram, för jag
              tycker att det ska ha betydelse. Det får jag väl samtala med ansvarig
              minister, migrationsminister Morgan Johansson, om och höra om
              han också lyfter fram det.
            </seg>
          </u>
          <u>
            <seg>
              Sedan får vi diskutera vad det i slutändan blir. Är det värt
              det även om det skulle gå emot det som vi i Sverige tycker? Jag
              tycker att vi ska ha en EU-lagstiftning. Det ska mycket till för
              att vi inte ska säga ja till det.
            </seg>
          </u>
          <note>
            Anf. 30 JONNY CATO (C):
          </note>
          <u>
            <seg>
              Fru talman! Detta blir, som många föregående t alare har varit
              inne på, en något märklig debatt. Stora förändringar av svensk
              migrationspolitik är ju att vänta inom en snar framtid. Detta
              är egentligen en resa som har pågått sedan 2015, då den första
              tillfälliga lagen infördes.
            </seg>
          </u>
          <u>
            <seg>
              De tillfälliga lagarna löper ut den 20 juli i år, och Sverige
              ska då ha en ny migrationspolitik på plats. Någon sådan lagstiftning
              har ännu inte lagts på riksdagens bord, och för detta förtjänar
              regeringen kritik. Centerpartiets kommentarer och ställningstaganden
              när det gäller den kommande propositionen kommer vi, till skillnad
              från många andra partier, att vänta med tills vi har sett propositionen
              i dess helhet och den har lagts på riksdagens bord.
            </seg>
          </u>
          <u>
            <seg>
              Centerpartiet har med anledning av det pågående arbetet – det
              har pågått under ett par års tid – valt att inte lägga fram någon
              kommittémotion detta år utan i stället invänta den proposition
              som regeringen nu väntas lägga inom kort. Jag ska därför också
              fatta mig ganska kort i dag.
            </seg>
          </u>
          <u>
            <seg>
              Vi kan redan nu konstatera att Centerpartiet nästa år, oberoende
              av propositionen, kommer att ha många anledningar att lägga fram
              skarpa förslag i Sveriges riksdag. Regeringen har inte presenterat
              och kommer inte heller att presentera förslag på hur vi kan utöka
              rättssäkerheten för den som söker asyl. Inga förslag om hur ett
              avslag för den som söker asyl ska vara just ett avslag är heller
              att vänta. Inte heller kan vi vänta oss några förslag om hur vi
              ska få till en kvalificering in i välfärden, vilket är helt nödvändigt
              för att Sverige även framöver ska kunna ta ett stort ansvar för
              människor på flykt.
            </seg>
          </u>
          <u>
            <seg>
              Sverige, svensk politik och framför allt människor på flykt hade
              mått bra av långsiktiga spelregler och en bred migrationspolitisk
              uppgörelse. Det gjordes långt gångna försök under förra sommaren
              med att nå en sådan bred uppgörelse. Jag kan konstatera att vi
              i dag tyvärr står för långt från varandra och att viljan att kompromissa
              hos framför allt Moderaterna och Kristdemokraterna har varit ytterst
              sparsam.
            </seg>
          </u>
          <u>
            <seg>
              Vi ser i stället att tonläget i den migrationspolitiska debatten
              höjs. Det finns en vilja att medvetet misstolka regeringens lagrådsremiss
              för att ta billiga politiska poäng. Men vi kommer som sagt att
              få all anledning att återkomma till debatten om proppen längre
              fram.
            </seg>
          </u>
          <u>
            <seg>
              Jag tycker ändå att vi behöver öppna ögonen och se vad vi egentligen
              talar om. Det är 1 procent av jordens befolkning, en av hundra
              människor, som är på flykt. Det är i varje enskilt fall en personlig
              tragedi.
            </seg>
          </u>
          <u>
            <seg>
              Givetvis ska vi hjälpa människor på plats, men vi ska också hjälpa
              människor som har rätt att söka asyl, på plats där de har fått
              sina asylskäl prövade.
            </seg>
          </u>
          <u>
            <seg>
              Fru talman! Jag avslutar här, och så får vi all anledning att
              återkomma längre fram, förhoppningsvis om bara några veckor.
            </seg>
          </u>
          <note>
            Anf. 31 ANNIKA HIRVONEN (MP):
          </note>
          <u>
            <seg>
              Fru talman! Min kollega Rasmus Ling har fastnat i tågtrafiken,
              och jag har cyklat hit för att i hans ställe läsa det anförande
              som han har skrivit inför denna otroligt viktiga debatt.
            </seg>
          </u>
          <u>
            <seg>
              Fru talman! Jag vill bara få bo kvar här. Så sa den flicka på
              knappt tio år som hade bott större delen av sitt liv i Sverige
              men som hotades av utvisning med sin familj till Afghanistan.
              Hon hade fler drömmar än så. Hon ville bli läkare, bota sjuka
              och hjälpa dem som har det svårt. Men högst på önskelistan var
              att få stanna i Sverige, fortsätta gå i skolan, fortsätta lära
              sig engelska, matte och alla andra ämnen och leka med kompisar.
              Jag vet inte om hon fortfarande finns i Sverige.
            </seg>
          </u>
          <u>
            <seg>
              Den här lilla flickan är en person, och det finns tusentals i
              samma eller liknande situation. Nätverket Tusen barn tusen drömmar
              träffade oss och flera kollegor från andra riksdagspartier för
              något år sedan. De hade sammanställt berättelser om vad utvisningshotade
              barn i Sverige drömmer om. Deras drömmar om vad de ska bli är
              desamma som vilka andra barn som helst har – arkitekt, fotbollsproffs,
              författare, busschaufför. Det är mer eller mindre svåruppnåeliga
              tankar. Det som skiljer dem från andra barn är otryggheten och
              ovissheten – a tt man inte vet om man kommer att få vara kvar.
            </seg>
          </u>
          <u>
            <seg>
              Migrationspolitiken tenderar alltmer att handla om siffror och
              statistik, grafer, hur många som kommit till Sverige, hur många
              som avvisas eller utvisas och hur många som får uppehållstillstånd.
              Perspektivet för den enskilda hamnar allt längre bort. I grund
              och botten handlar migrationspolitiken om den enskilda människan.
              Konsekvenserna av lagstiftningen avgör människors möjligheter
              att leva sina liv.
            </seg>
          </u>
          <u>
            <seg>
              Värderingarna bakom politiken pratar vi för lite om. Vi pratar
              för lite om respekten för människovärdet, viljan att erbjuda trygghet
              och frihet för människor som riskerar att dödas. Att eftersträva
              att vara en humanitär stormakt har blivit något som förlöjligas.
            </seg>
          </u>
          <u>
            <seg>
              I slutet av sommaren lämnade Migrationskommittén sitt betänkande
              till regeringen. Mot bakgrund av de horribla förslag som fanns
              på bordet blev det tack och lov ingen blocköverskridande överenskommelse.
              I Mig ­ rationskommittén fanns förslag om tak för antal asylansökningar,
              med den inbyggda logiken att det inte skulle vara ett långsiktigt
              regelverk. I stället skulle reglerna fortlöpande göras om och
              bli mer restriktiva för att pressa ned antalet.
            </seg>
          </u>
          <u>
            <seg>
              Moderaterna och Kristdemokraterna ville gå den danska vägen.
              Då skulle Sverige inte ha ett större mottagande än våra nordiska
              grannländer. Eftersom vi inte har Finlands eller Norges, för den
              delen, geografiska läge är det Danmark som jämförelsen ska göras
              med. Det är så flyktingvägen ser ut.
            </seg>
          </u>
          <u>
            <seg>
              Danmark står formellt utanför EU:s flyktingregelverk, vilket
              gör jäm ­ förelsen ännu mer problematisk. Men vi måste också fråga
              oss: Vill vi gå den danska vägen? Danmark har som första och enda
              land i EU börjat dra in uppehållstillstånd för syrier. Danmark
              vill förbjuda asylsökande att komma dit och i stället ha dem i
              läger utanför EU. Fram till häromåret hade man noll kvotflyktingar.
              Nu har regeringens samarbetspartier fått upp det till 50 personer
              per år. Listan är lång, så lång att den tidigare migra ­ tionsministern
              i Danmark, som nu för övrigt ställs inför riksrätt, firade 50
              åtstramningar med tårta på Instagram.
            </seg>
          </u>
          <u>
            <seg>
              Nu har man i Danmark börjat prata om återvändande. Då handlar
              det inte om återvändande för dem som har fått avslag på asylansökan
              och som ska lämna landet, utan det handlar om dem som redan har
              uppehållstillstånd. Det är alltså den diskussion som nu också
              förs i Sverige: att de frivilligt ska lämna. Frivilligt handlar
              om att partier vill göra livet så svårt och odrägligt för människor
              att de helt enkelt inte vill vara kvar. Här någonstans möts en
              stram invandring med rasism.
            </seg>
          </u>
          <u>
            <seg>
              Miljöpartiet gick in i denna mandatperiod med öppna ögon. Vi
              visste att flertalet partier lämnat den pragmatiska synen på permanenta
              uppehållstillstånd vid första beslutstillfället, som ger bra förutsättningar
              för integration. Det är ett regelverk som Sverige har haft sedan
              1980-talet. Det är en syn och ett regelverk som innebär att den
              som har skyddsskäl i nära nog samtliga fall har ett långvarigt
              skyddsbehov och att det då är bäst att ge permanent uppehållstillstånd.
              För även om de tidsbegränsade uppehållstillstånden i 99 procent
              av fallen blir förlängda vet vi att för den enskilda människan
              kommer osäkerheten med tidsbegränsade uppehållstillstånd alltid
              att finnas. Jag tänker på den arbetsgivare som ska anställa någon
              och som ska välja mellan någon som har permanent uppehållstillstånd
              och någon som har tillfälligt uppehållstillstånd som löper ut
              om några månader. Vem tror ni att arbetsgivaren kommer att välja?
            </seg>
          </u>
          <u>
            <seg>
              Tidsbegränsade uppehållstillstånd leder till psykisk påfrestning
              för människor men också till sämre möjligheter för människor att
              komma in i vårt land.
            </seg>
          </u>
          <u>
            <seg>
              I dag, fru talman, är det bara Miljöpartiet och Vänsterpartiet
              som står bakom permanenta uppehållstillstånd vid första beslutstillfället.
              Vi visste det. Miljöpartiet har dock valt att arbeta efter det
              vallöfte som vi gav inför valet – mer humanism när den tillfälliga
              lagen löper ut. I torsdags presenterades lagrådsremissen, och
              med förslaget kommer fler än tidigare att få stanna av humanitära
              skäl. Det handlar om barn som vuxit upp här, äldre och sjuka utan
              ordnat mottagande och människor som har levt i Sverige under lång
              tid med tidsbegränsade uppehållstillstånd.
            </seg>
          </u>
          <u>
            <seg>
              I söndags debatterade Ulf Kristersson och Märta Stenevi förändringarna.
              När Miljöpartiets språkrör underströk betydelsen av att hbtq-flyktingars
              situation underlättas – det finns de som inte kunnat leva ihop
              med sin partner eftersom det är ett brott som i många fall straffas
              med döden – sa Kristersson att det inte är en stor fråga.
            </seg>
          </u>
          <u>
            <seg>
              För Moderaterna, som ser sig som ett parti för frihet, är det
              en viktig frihetsfråga att kunna köpa lådvin på Ica eller Netto.
              Men att samkönade par ska kunna få leva ihop i frihet är inte
              en stor fråga.
            </seg>
          </u>
          <u>
            <seg>
              Vi kommer att återkomma till den kommande migrationspolitiken
              i utskottet och i kammaren. Produkten är skickad till Lagrådet,
              och regeringen ska återkomma med en proposition före sommaren.
              Det finns definitivt delar som jag och Miljöpartiet hade velat
              se annorlunda. Men jag är ohyggligt stolt över det arbete vi har
              gjort, nu och tidigare, för att ge människor, som är i behov av
              det, trygghet, skydd och frihet. Den kampen kommer vi att fortsätta
              föra.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 13 .)
          </note>
          <note>
            § 7 Anpassning av lagen om omställningsstöd
          </note>
          <note>
            Skatteutskottets betänkande 2020/21:SkU36
          </note>
          <note>
            Anpassning av lagen om omställningsstöd
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            ( Beslut fattades under § 13 .)
          </note>
          <note>
            § 8 Arbetsrätt
          </note>
          <note>
            Arbetsmarknadsutskottets betänkande 2020/21:AU8
          </note>
          <note>
            Arbetsrätt
          </note>
          <note>
            föredrogs.
          </note>
          <note>
            Anf. 32 MATS GREEN (M):
          </note>
          <u>
            <seg>
              Fru talman! Låt mig börja med att för tids vinnande yrka bifall
              till reservation 1, även om vi naturligtvis står bakom samtliga
              våra reservatio ­ ner.
            </seg>
          </u>
          <u>
            <seg>
              Utvärdera mig på jobben, slog Löfven fast. Sverige tillhör nu
              Europas strykklass. Bara Italien, Grekland, Spanien och Litauen
              har högre arbetslöshet än vi. Den sedan länge höga, och ökande,
              svenska arbetslösheten är Sveriges största ekonomiska och sociala
              problem.
            </seg>
          </u>
          <u>
            <seg>
              Coronakrisen är bara en liten del av förklaringen till detta.
              Faktum är att Sverige hade lägst tillväxt per person i hela EU.
              Före Löfven låg vi bland länderna med högst tillväxt. Trots Löfvens
              löfte om att Sverige skulle ha EU:s lägsta arbetslöshet 2020 hade
              vi redan före krisen tvärtom EU:s femte högsta arbetslöshet. Sverige
              var också det enda land där arbets ­ lösheten faktiskt ökade mellan
              hösten 2014, då regeringen Löfven till ­ trädde, och att coronakrisen
              bröt ut.
            </seg>
          </u>
          <u>
            <seg>
              Pandemin har fördjupat ett redan allvarligt utanförskap, och
              nu riskerar vi en bred massarbetslöshet i stora grupper. När ekonomin
              ska starta om efter coronakrisen behövs alltså omfattande reformer,
              något som vi moderater länge har efterlyst. En sådan viktig reform
              är en mer flexibel arbetsrätt för att stärka svenska företag och
              svensk konkurrenskraft, förbättra matchningen, öka rörligheten
              och underlätta för fler att få det första jobbet.
            </seg>
          </u>
          <u>
            <seg>
              Låt mig få redogöra för våra moderata övergripande ingångar.
              Vi har framför allt fyra reflektioner när det handlar om den nödvändiga
              förändringen av arbetsrätten i Sverige.
            </seg>
          </u>
          <u>
            <seg>
              För det första, fru talman, finns trygga och säkra jobb bara
              i trygga, säkra företag och växande företag. Det var sant i går,
              det är definitivt dubbelt så sant i dag och det kommer att vara
              lika sant i morgon.
            </seg>
          </u>
          <u>
            <seg>
              För det andra har Sveriges arbetsmarknad stora problem sedan
              länge. Det är utmaningar som handlar om en trögrörlig arbetsmarknad
              där omställningen fungerar mycket dåligt och där vi dessutom har
              en lagstiftning som till stora delar utestänger stora grupper
              från arbetsmarknaden, alltifrån dem som står väldigt långt bort
              från arbetsmarknaden och dem som egentligen aldrig har varit inne
              på arbetsmarknaden över huvud taget till långtidsarbetslösa, ungdomar
              och nyanlända.
            </seg>
          </u>
          <u>
            <seg>
              För det tredje: Vad är det då som behöver göras? Vi behöver trygga,
              säkra och växande företag likaväl som vi behöver trygga, säkra
              löntagare som ser en ökad rörlighet på arbetsmarknaden som en
              väg till ökade möjligheter. Men man ska också kunna vara trygg
              och säker på att man inte kan bli av med jobbet på felaktig eller
              godtycklig grund.
            </seg>
          </u>
          <u>
            <seg>
              I en tid när så många förlorat eller riskerar att förlora sina
              jobb har det aldrig varit viktigare för företag att kunna ställa
              om eller behålla nyckelpersoner bland medarbetare så att fler
              jobb tvärtom kan räddas. Det handlar i förlängningen om små och
              medelstora företags möjlighet att överleva och efter krisen skapa
              fler jobb.
            </seg>
          </u>
          <u>
            <seg>
              För det fjärde och sista, fru talman, kan jag konstatera att
              det nu, efter att Socialdemokraterna gjort en kovändning, finns
              en ganska bred enighet i Sveriges riksdag om att vi behöver förändra
              arbetsrätten över hela linjen. Det är bra.
            </seg>
          </u>
          <u>
            <seg>
              Diskussionen om arbetsrätt kan dock inte avstanna där, utan vi
              måste gemensamt se till att vi får så bred enighet som möjligt
              i Sveriges riksdag om att göra förändringar för att få trygga
              löntagare och företagare samt den balans som faktiskt behövs på
              Sveriges arbetsmarknad. Så och egentligen bara så, fru talman,
              får vi ett samhälle och ett land som håller ihop.
            </seg>
          </u>
          <u>
            <seg>
              Vi moderater har naturligtvis också noterat att flera av parterna
              på den svenska arbetsmarknaden har träffat en principöverenskommelse
              om en förändrad arbetsrätt. Det är välkommet att parterna tar
              ansvar för nödvändiga förändringar av regelverket för att anpassa
              det till dagens arbetsmarknad.
            </seg>
          </u>
          <u>
            <seg>
              Till skillnad från utskottet menar vi dock att det inte går att
              helt förlita sig på att de förändringar som behövs på området
              kommer att bli resultatet av regeringens behandling av partsöverenskommelsen.
              Vi har ännu inte sett någon proposition från regeringen, regeringen
              har heller inte aviserat någon sådan och det går inte att i nuläget
              veta om regeringen kommer att vattna ur eller förändra parternas
              förslag.
            </seg>
          </u>
          <u>
            <seg>
              Därför, fru talman, finns det anledning för oss moderater att
              hålla fast vid alla förändringar inom svensk arbetsrätt – allt
              från förändrade turordningsregler som i högre utsträckning utgår
              från kompetens till stärkt rätt till ledighet för att starta företag,
              införande av proportionalitetsprincip vid stridsåtgärder och återinförande
              av lex Laval.
            </seg>
          </u>
          <note>
            Anf. 33 MAGNUS PERSSON (SD):
          </note>
          <u>
            <seg>
              Fru talman! Vi står givetvis bakom samtliga våra reservationer,
              men jag väljer att yrka bifall endast till reservation 12.
            </seg>
          </u>
          <u>
            <seg>
              I dag ska vi debattera betänkandet Arbetsrätt , ett brett område
              som sträcker sig från frågor om bland annat turordningsregler
              och utökad rätt till ledighet till EU:s inflytande på den svenska
              arbetsrätten.
            </seg>
          </u>
          <u>
            <seg>
              Gällande turordningsregler har Sverigedemokraterna under en lång
              tid framhållit behovet av att utöka möjligheterna till undantag,
              framför allt riktat till små företag för att de ska kunna behålla
              sin spetskompetens vid försämringar inom konjunkturen och behålla
              sin konkurrenskraft när konjunkturen vänder.
            </seg>
          </u>
          <u>
            <seg>
              Vi står givetvis bakom vår motion, men i nuläget finns det skäl
              att avvakta då partsöverenskommelsen nu bereds i Regeringskansliet
              och turordningsreglerna är en del av överenskommelsen. Därför
              valde Sverige ­ demokraterna att inkomma med ett särskilt yttrande
              som redogör för vår ståndpunkt i frågan.
            </seg>
          </u>
          <u>
            <seg>
              Fru talman! I dag kan man konstatera att jobben skapas i de små
              företagen. I svåra tider väcks tankar och idéer men även drömmen
              om att våga ta steget och starta ett eget företag. Lagen ger dock
              bara möjlighet till tjänstledighet i sex månader. Det är, fru
              talman, inte tillräckligt för att möta alla de utmaningar som
              finns på arbetsmarknaden vid startandet av ett företag. Genom
              att förlänga tiden från sex månader till ett år ger man fler chansen
              att våga satsa på sin dröm utan att bli av med sitt anställningsskydd.
            </seg>
          </u>
          <u>
            <seg>
              Hade man från regeringen och dess stödpartier verkligen menat
              allvar med sitt yttrande i betänkandet, att man vill se fler nystartade
              företag, hade man givetvis ställt sig bakom Sverigedemokraternas
              och Moderaternas reservation 12. I stället anser man i sitt ställningstagande
              att nuvarande ledighetsperiod är väl avvägd. Hur man kommit fram
              till det nämns inte med ett enda ord i betänkandet. Det är bara
              att beklaga.
            </seg>
          </u>
          <u>
            <seg>
              Fru talman! För att få ekonomin och sysselsättningen på fötter
              igen efter pandemin kommer det att krävas en massa åtgärder, där
              skapandet av nya företag som på sikt genererar fler arbetstillfällen
              är en viktig del. Att då ge fler chansen att våga ta steget kan
              man tycka vore självklart. Det är det troligtvis för de flesta
              i denna kammare, förutom för ledamöterna i den socialdemokratiskt
              ledda regeringen. Man avslutar med att skriva i betänkandet att
              frågan kan lyftas i framtiden, något som tyvärr inte är nytt.
              När bra förslag kommer från oppositionen tar man förslagen och
              gör dem till sina egna, vilket är väldigt synonymt med denna regering.
              Det är något som vi har sett åtskilliga exempel på under dessa
              åtta år.
            </seg>
          </u>
          <u>
            <seg>
              Fru talman! Det är intressant att se, trots regeringens extrema
              hat- och förtalskampanjer mot Sverigedemokraterna, att vi ändå
              går varandra till mötes i vissa frågor. Det tycker jag är glädjande.
              För Sverigedemokraterna är det nämligen sakfrågorna som är avgörande.
            </seg>
          </u>
          <u>
            <seg>
              I detta betänkande ser vi att vi har en samsyn i frågan gällande
              utsta ­ tionering och lex Laval, vilket är glädjande. Den socialdemokratiska
              reto ­ riken om att aldrig ha med SD att göra haltar alltså ganska
              betänkligt. Vi ska vara väldigt tydliga med att utan Sverigedemokraternas
              stöd hade man i dag haft betydligt sämre förutsättningar på svenska
              byggarbetsplatser. Det är något som jag är stolt över.
            </seg>
          </u>
          <u>
            <seg>
              Fru talman! Sverigedemokraterna värnar den svenska modellen och
              det nationella självbestämmandet över den svenska arbetsmarknadspolitiken.
              Ett återinförande av lex Laval skulle likt införandet av den sociala
              pelaren kraftigt försvaga den svenska modellen. Och här är det
              bra att regeringen med stöd av Sverigedemokraterna vågar säga
              nej.
            </seg>
          </u>
          <u>
            <seg>
              Men man kunde ha önskat att regeringen varit lika tydlig vid
              införandet av den sociala pelaren. Men där har man varit väldigt
              naiv och godtrogen. Det handlar om minimilöner och social välfärd
              i Europa betald av svenska skattebetalare. Var det detta statsministern
              ville uppnå när han stod på toppmötet i Göteborg och talade sig
              varm för införandet av den sociala pelaren?
            </seg>
          </u>
          <u>
            <seg>
              Fru talman! Denna regering kommer att bli ihågkommen för mycket.
              Men något av det mest anmärkningsvärda är att man är den regering
              som kraftigt har försvagat den svenska modellen och sålt ut den
              svenska arbets ­ rätten till Bryssel. Man får gärna kalla sig
              vad man vill. Men man har spelat ut kortet som Sveriges arbetarparti.
            </seg>
          </u>
          <note>
            Anf. 34 ALIREZA AKHONDI (C):
          </note>
          <u>
            <seg>
              Fru talman! Det går inte att prata om arbetsrätt utan att samtidigt
              prata om arbetsmarknadens funktionssätt.
            </seg>
          </u>
          <u>
            <seg>
              En central del av en fungerande arbetsmarknad är hög sysselsättning,
              mätt i antal sysselsatta personer eller i arbetade timmar. Arbete
              står för ungefär två tredjedelar av ett lands förädlingsvärde,
              60 procent av skattebasen och en stor del av svenskarnas inkomster,
              och således även deras konsumtionsmöjligheter.
            </seg>
          </u>
          <u>
            <seg>
              Sverige hade innan pandemin slog till en med internationella
              mått mätt hög sysselsättningsgrad. Detta brukar framhållas starkt
              från socialdemokratiskt håll. Men det finns förklaringsmodeller
              till den höga sysselsättningsgraden. Det innebär också att ett
              användande av sysselsättningsgrad som enda mått på arbetsmarknadens
              funktionssätt döljer de strukturella problem som vi länge har
              brottats med.
            </seg>
          </u>
          <u>
            <seg>
              AKU, arbetskraftsundersökningarna, som SCB tar fram med jämna
              mellanrum, brottas numera med att få fram tillförlitlig statistik,
              givet att allt färre väljer att delta i undersökningarna. Dessutom
              räcker det att man har arbetat endast en timme för att man ska
              räknas som sysselsatt. Bara det är ett problem i sig.
            </seg>
          </u>
          <u>
            <seg>
              Statistiken beskriver utvecklingen på arbetsmarknaden för Sveriges
              befolkning i åldern 15–74 år. AKU visar bland annat antal och
              andel sysselsatta respektive arbetslösa per månad, kvartal och
              år. Det är den enda källan med kontinuerliga uppgifter om den
              totala arbetslösheten och står för det officiella arbetslöshetstalet.
            </seg>
          </u>
          <u>
            <seg>
              Min bild är att vi framöver bör komplettera begreppet sysselsättningsgrad
              med andra begrepp för att få en rättvisande bild av hur arbetsmarknadspolitiken
              fungerar.
            </seg>
          </u>
          <u>
            <seg>
              Fru talman! Vilka är det då som arbetar mer i Sverige än i andra
              länder? Svaret är att det är arbetsutbudet bland kvinnor och äldre,
              framför allt äldre kvinnor, som förklarar skillnaderna mellan
              Sverige och vår närmaste omvärld. Sysselsättningen bland män i
              åldrarna 25–54 år varierar mycket lite mellan jämförbara länder.
              Men vi har generellt sett, givet kopplingen till att vi har en
              väl utbyggd barnomsorg, ingen sambeskattning med mera, ett större
              arbetskraftsdeltagande bland kvinnor än andra länder. Det ger
              oss därför en högre sysselsättningsgrad, om man nu kan förklara
              komplexa skeenden på ett enkelt sätt.
            </seg>
          </u>
          <u>
            <seg>
              Det som däremot döljs är andra mått på arbetsmarknadens funktionssätt.
              Vi hade innan pandemin slog till en relativt hög långtidsarbetslöshet,
              stora kompetensförsörjningsproblem och en liten rörlighet på arbetsmarknaden.
              Just långtidsarbetslöshet och stora kompetensförsörjningsproblem
              kan tänkas vara varandras motsatser.
            </seg>
          </u>
          <u>
            <seg>
              Hur kommer det sig att vi hade 100 000 lediga jobb samtidigt
              som vi hade ett stort arbetslöshetstal? Detta brukar jag få frågor
              om. Jo, även detta komplexa skeende går att förklara relativt
              enkelt.
            </seg>
          </u>
          <u>
            <seg>
              Vi har i relation till vår omvärld haft en hög migrationstakt.
              De nya migranterna har, om man nu får generalisera något, en lägre
              formell utbildningsnivå. Detta tillsammans med det faktum att
              Sverige har Europas lägsta andel av enklare jobb som kräver lägre
              formella kvalifikationer, högre takt på automatisering och digitalisering,
              en trög rörlighet på arbetsmarknaden, en icke fungerande arbetsförmedling
              och det faktum att vår arbetsmarknad är nätverksbaserad har inneburit
              en hög tröskel för ett inträde.
            </seg>
          </u>
          <u>
            <seg>
              Fru talman! Svensk arbetsmarknad är alldeles för stel och komplex
              för att tackla de stora utmaningar vi står inför. Den hade utmaningar
              redan före den extrema situation som vi nu ser som en följd av
              coronaviruset.
            </seg>
          </u>
          <u>
            <seg>
              Det som är extra problematiskt nu, förutom att vi ännu inte är
              säkra på när vi kan återgå till någon typ av normalitet, är att
              krisen trots astronomiska stödpaket inneburit att sektorer som
              normalt är inträdesportar för människor med svagare förankring
              till arbetsmarknaden är de som har drabbats hårdast av pandemin.
              Därför är det viktigt att vi fortsatt tar ett stort ansvar för
              att stötta svenska små och medelstora företag att övervintra denna
              bistra kyla. Utan dessa företag kommer vi inte att kunna säkra
              arbetstillfällen.
            </seg>
          </u>
          <u>
            <seg>
              Fru talman! Som centerpartist är jag glad och stolt över att
              stå här i denna talarstol och säga att vi är i slutskedet i våra
              förhandlingar med regeringen om flera strukturreformer som tar
              sikte på historiska förändringar av svensk arbetsmarknad. Reformer
              som inte ens var tänkbara under en alliansregering håller på att
              bli verklighet.
            </seg>
          </u>
          <u>
            <seg>
              De största förändringarna av arbetsrätten, kanske i paritet med
              Saltsjöbadsavtalet 1938, är nu föremål för ett genomförande. De
              tre bokstavsutredningar som blev följden av parternas överenskommelse
              i höstas fortlöper. I juni kommer vi att kunna remittera dem,
              och till hösten kommer den proposition som ska behandlas av riksdagen.
            </seg>
          </u>
          <u>
            <seg>
              Tyvärr har vänstersidan farit med diverse osanningar i den offentliga
              debatten om att överenskommelsen är ensidig till arbetsgivarnas
              fördel. Det är helt enkelt inte sant. Överenskommelsen och de
              förändringar som kommer löser ett flertal problem på svensk arbetsmarknad,
              till gagn för jobbskapare men också för arbetstagare.
            </seg>
          </u>
          <u>
            <seg>
              Vi kommer äntligen att kunna möjliggöra kompetensutveckling och
              omställning under arbetslivet på ett strukturerat sätt. Våra utbildningar
              räcker ju numera inte ett helt arbetsliv. I takt med att arbetsmarknaden
              förändras med högre grad av automatisering och digitalisering
              måste vi skapa förutsättningar för människor att hänga med. Då
              behövs denna historiska stödstruktur för arbetstagarnas kompetensutveckling
              och omställningsmöjligheter.
            </seg>
          </u>
          <u>
            <seg>
              Fru talman! Det sker fler förändringar. En helt ny arbetslöshetsförsäkring
              är på gång. Den tar sikte på högre täckningsgrad, ett problem
              som uppdagades i pandemins spår. Den blir enklare att administrera
              och modernare, då man gör det enklare att kvalificera sig till
              den men också minskar incitamenten att fastna i den. Den ska ha
              en tydlig avtrappning men också lägre transaktionskostnader.
            </seg>
          </u>
          <u>
            <seg>
              Vi genomför också med hjälp av januariavtalet den största förvaltningsreformen
              i modern svensk historia. Arbetsförmedlingens viktiga roll som
              myndighetsutövare ska utvecklas, men själva matchningen av de
              arbetslösa ska skötas av fristående aktörer – privata företag
              men också aktörer i civilsamhället.
            </seg>
          </u>
          <u>
            <seg>
              Vi gör en genomgripande reform av en samhällsviktig myndighet.
              Vi gör det inte av ideologiska skäl, som en del hävdar, utan vi
              gör det för att det är samhällsekonomiskt viktigt och lönsamt.
              Men vi gör det också för att Ali, Mohammad, Lisa och Leila ska
              få en ärlig chans att komma in och få fäste på arbetsmarknaden
              så att han eller hon ska kunna uppnå sina drömmar.
            </seg>
          </u>
          <u>
            <seg>
              Fru talman! Vi reformerar etableringsuppdraget med hjälp av intensiv
              ­ året. Vi reformerar och höjer kvaliteten i sfi, svenska för
              invandrare, med hjälp av Klivautredningen och Sfi-pengsutredningen.
              Vi värnar arbetslin ­ jen med skattesänkningar för låg- och medelinkomsttagare,
              och vi sänker arbetsgivaravgifterna för företag som anställer
              ungdomar.
            </seg>
          </u>
          <u>
            <seg>
              Kort och gott gör vi en historisk transformation av svensk arbetsmarknad
              med hjälp av olika politikområden. Vi gör det för att vi behöver
              dessa reformer. Vi måste minska utanförskapet som är grogrund
              för de problem som vi dagligen ser i medierna med gängkriminalitet,
              skjutningar och annat.
            </seg>
          </u>
          <u>
            <seg>
              Detta medan ytterkanterna i denna församling sitter på läktaren,
              skriker och pekar finger. Vi i Centerpartiet tar stort ansvar
              i stället och löser problemen.
            </seg>
          </u>
          <u>
            <seg>
              Avslutningsvis vill jag yrka bifall till Centerpartiets reservation
              nummer 16.
            </seg>
          </u>
          <note>
            Anf. 35 ALI ESBATI (V):
          </note>
          <u>
            <seg>
              Fru talman! Arbetsrätten, den fråga som vi i dag behandlar utifrån
              mo ­ tioner från allmänna motionstiden, är faktiskt ett av de
              viktigaste regelverk vi har i Sverige. Arbetsrätten påverkar hur
              människors trygghet i arbetslivet ser ut, och det är något som
              i sin tur har en djupgående påverkan på andra sociala relationer.
              I samhällen där arbetsköpare i mycket hög grad kan behandla människor
              godtyckligt är det också svårare att bygga samhällelig tillit.
              Möjligheterna att upprätthålla brett täckande socialförsäkringar
              som människor kan lita på blir mindre. De sociala hierarkierna
              tenderar att bli skarpare.
            </seg>
          </u>
          <u>
            <seg>
              Arbetsrätten är också något som påverkar själva arbetets organisering
              och utförande. Det vet vi även från svenska erfarenheter. Där
              arbetet sker med mer av tillfällig arbetskraft, av personer som
              inte vet från dag till dag om de ska tillbaka till samma arbetsplats
              eller samma kollegor, och där chefernas nycker spelar en större
              roll för anställningsförhållandena, där satsas det mindre på kompetensutveckling
              och där tenderar arbetsmiljöriskerna att vara större. Den extremt
              viktiga komponent i all produktivitets ­ utveckling som utgörs
              av de anställdas påhittighet och engagemang påverkas negativt.
            </seg>
          </u>
          <u>
            <seg>
              I den svenska arbetsmarknadsmodellen bestäms det mesta av de
              konkreta villkoren i kollektivavtal. Det är väldigt bra. Det gör
              det möjligt att ha regler och villkor som är flexibla och anpassade
              till vitt skilda bransch ­ er. Det ökar också både arbetsgivares
              och arbetstagares engagemang och inblandning i utformningen av
              det som ska gälla.
            </seg>
          </u>
          <u>
            <seg>
              Samtidigt är det naturligtvis så att kollektivavtalen sluts på
              en grund som utgörs av gällande lag och av tolkningar av lagen
              genom praxis i Ar ­ betsdomstolen. Då krävs det att lagstiftaren,
              alltså vi här, hänger med. Det borde vara av stort intresse för
              riksdagens partier att noga följa utveck ­ lingstendenser på arbetsrättens
              område och försöka ta sig an de problem som finns där och som
              påverkar enskilda människor och samhällsutveck ­ lingen.
            </seg>
          </u>
          <u>
            <seg>
              Om man då ser på vad det är för typer av problem som finns och
              som har vuxit på svensk arbetsmarknad kan man konstatera att otrygga
              anställningar, särskilt inom vissa delar av arbetslivet, är ett
              stort problem. Antalet personer som har otrygga anställningar
              har ökat jämfört med några decennier tillbaka. Men framför allt
              har de otrygga anställningarna blivit otryggare. Det beror på
              flera samverkande faktorer som har ökat arbetsköparnas makt på
              bekostnad av den trygghet och värdighet som alla arbetande i en
              modern välfärdsstat borde kunna räkna med.
            </seg>
          </u>
          <u>
            <seg>
              Till de faktorerna hör också aktiva ändringar inom den arbetsrättsliga
              lagstiftningen. Tydligast gäller det införandet av så kallad allmän
              visstids ­ anställning, som är en ensidig gåva till arbetsgivarsidan
              och som gör det möjligt att på ett långtgående sätt göra avsteg
              från det som ska vara huvud ­ regeln vid anställning: tillsvidareanställning,
              det vill säga fast jobb. Detta utan att behöva motivera det och
              utan att behöva förhandla med motparten.
            </seg>
          </u>
          <u>
            <seg>
              Fru talman! Det som blir uppenbart när man tittar på otryggheten
              på arbetet utifrån olika aspekter är klass- och könsorättvisorna
              i samhället. Otrygga anställningsvillkor som för med sig oro för
              att inte få lönen att gå ihop och oro för att inte få tillräckligt
              med jobb om man säger ifrån mot dålig behandling eller dålig arbetsmiljö,
              de villkoren är vanligare bland kvinnor än bland män, och de är
              vanligare i arbetaryrken inom LO-området än bland tjänstemän och
              akademiker – även om det på inget sätt betyder att de inte finns
              även där.
            </seg>
          </u>
          <u>
            <seg>
              Det här är också en viktig förklaring till att politiska partier
              på högerkanten, de som inte bara accepterar utan frodas i ojämlikhet
              och sociala orättvisor, snarare har velat försämra och urholka
              arbetsrätten. Det har vi också hört i dag. Detta trots att verkligheten
              ropar efter helt andra typer av förslag och förändringar. Det
              är ju inget nytt i sig. Men lite udda och ovanligt är det att
              en regering ledd av socialdemokrater har pressat på för sådana
              försämringar.
            </seg>
          </u>
          <u>
            <seg>
              Fru talman! Det har ju varit en verklig olycka för Sverige att
              regeringens samarbetspartier – vi kan kalla dem marknadsfundamentalistiska,
              nyliberala, arbetarfientliga eller bara verklighetsfrånvända –
              har kunnat få in så långtgående dåliga, ibland närmast absurda,
              förslag gällande arbetsmarknaden i det så kallade januariavtalet.
            </seg>
          </u>
          <u>
            <seg>
              Utifrån det avtalet tillsattes det ju även en utredning, den
              så kallade Toijerutredningen, som kom med förslag som inte kan
              beskrivas som något annat än ett frontalangrepp på arbetstagarnas
              rättigheter.
            </seg>
          </u>
          <u>
            <seg>
              Från Vänsterpartiets sida var vi väldigt tydliga med att en regering
              som med Toijerutredningens förslag körde över hela den svenska
              fackföreningsrörelsen skulle förlora även sitt mest grundläggande
              förtroende hos oss och därmed kanske tvingas avgå. Vi är förstås
              glada över att den pressen bidrog till att utredningsförslagen
              lades åt sidan.
            </seg>
          </u>
          <u>
            <seg>
              Det har samtidigt pågått förhandlingar om frågor som rör trygghet
              och omställning mellan flera av de tyngsta parterna på arbetsmarknaden.
              Jag ska inte redogöra i detalj för turerna i den processen. Men
              jag konstaterar att det togs fram en överenskommelse som PTK,
              alltså Privattjänstemannakartellen, och Svenskt Näringsliv skrev
              under men inte LO. Jag konstaterar också att det efter detta genomfördes
              en del ytterligare förhandlingar, där framför allt kommunalarbetarfacket
              fick igenom en del viktiga förbättringar gällande visstidsanställning
              och så kallad hyvling, och att Kommunal och IF Metall då valde
              att underteckna ett avtal med de villkoren.
            </seg>
          </u>
          <u>
            <seg>
              Det är ju lätt att se att det är en väsentlig skillnad mellan
              Toijerutredningen och det som partsorganisationerna har arbetat
              fram. Men det är också ett faktum att förhandlingarna har genomförts
              under villkor som varit mycket ogynnsamma för arbetstagarorganisationerna
              och att de har påverkats av det utredningsförslag och det lagstiftningshot
              som januaripartierna, alltså regeringen och dess samarbetspartier,
              bär ansvaret för.
            </seg>
          </u>
          <u>
            <seg>
              I överenskommelsen urholkas anställningstryggheten i vissa viktiga
              avseenden. Samtidigt riskerar stora delar av det svenska löntagarkollektivet,
              framför allt inom LO:s områden men också exempelvis offentliganställda
              tjänstemän och akademiker, att drabbas oproportionerligt negativt
              eller inte bli tagna hänsyn till i tillräckligt hög grad i det
              som kommer ut ur allt det här.
            </seg>
          </u>
          <u>
            <seg>
              I nuläget är det ganska svårt att veta vart den process som nu
              pågår i Regeringskansliet utifrån den här överenskommelsen kommer
              att ta vägen.
            </seg>
          </u>
          <u>
            <seg>
              Men, fru talman, det som vi redan har kunnat se helt öppet och
              som jag vill fästa uppmärksamheten på här är det oerhört ödesmättade
              och anmärkningsvärda agerandet från socialdemokraterna i regeringen
              när det fanns ett avtal som LO samlat hade avvisat. I det läget
              gick alltså arbetsmarknadsministern och statsministern – bägge
              socialdemokrater – ut och sa att regeringen skulle jobba vidare
              utifrån parternas förslag. Man slog alltså fast från socialdemokratiskt
              håll att LO inte behöver räknas med när det talas om vilka som
              är parter på arbetsmarknaden. Det är både upprörande och tragiskt.
            </seg>
          </u>
          <u>
            <seg>
              Fackförbunden har förstås arbetat vidare pragmatiskt utifrån
              den situa ­ tion som gäller och utifrån det de har bedömt ligger
              i deras medlemmars intresse. Det gäller både dem som undertecknade
              i första vändan, dem som fick till förändringar och undertecknade
              senare och dem som inte har undertecknat. Man tar ansvar, men
              detta tar ju inte bort regeringens och Socialdemokraternas ansvar
              för hur de har behandlat och omtalat LO i den här processen.
            </seg>
          </u>
          <u>
            <seg>
              Nej, det går inte att bara skylla på det parlamentariska läget.
              De flesta förstår att det är svårt att ha att göra med Centern
              och Liberalerna i dessa frågor, men de flesta kan också se att
              regeringen och Socialdemokraterna inte har bedrivit något aktivt
              arbete till förmån för arbetstagarnas intressen i det här fallet.
              Framför allt utgör axelryckningen gentemot LO:s nej något som
              vi knappast kan kalla något annat än ett svek.
            </seg>
          </u>
          <u>
            <seg>
              Fru talman! Vi får nu följa processen i Regeringskansliet noga
              och se hur man hanterar ett antal komplicerade problem och hur
              detta faktiskt ska fungera för hela arbetsmarknaden. Det är uppenbart
              att många av de problem som i verkligheten präglar arbetsrättens
              område inte kommer att försvinna – snarare tvärtom. Detta kommer
              att vara något som många fackförbund kommer att behöva ta upp
              i kommande avtalsförhandlingar och kanske också gå i konflikt
              för. Men då gör de det alltså inte hjälpta utan stjälpta av den
              nuvarande regeringen, och det är beklagligt.
            </seg>
          </u>
          <u>
            <seg>
              För oss i Vänsterpartiet betyder detta bland annat att vi kommer
              att fortsätta att driva de viktiga frågor som tas upp i det här
              betänkandet. Det gäller att allmän visstidsanställning som anställningsform
              behöver tas bort från lagen. Det handlar om att införa en tidsgräns
              på maximalt två år under en femårsperiod – den som har jobbat
              så länge hos samma arbetsgivare ska, oavsett anställningsform,
              få tillsvidareanställning. Det behövs också, bland mycket annat,
              förändringar i lagen för att det ska gå bättre att ta upp kampen
              mot slentrianmässig användning av bemanningsanställda när det
              finns behov av fast bemanning.
            </seg>
          </u>
          <u>
            <seg>
              Till sist, fru talman, kan jag inte låta bli att notera att det
              finns några socialdemokratiska ledamöter som i motioner har tagit
              upp en viktig fråga, nämligen behovet av att stärka föreningsrätten.
              Anledningen till detta är återkommande rapporter om att arbetsgivare
              i samband med exempelvis strejkvarsel försökt att kartlägga medlemskap
              i fackföreningar. Detta är något som kan uppfattas som hotfullt
              för vissa anställda, och det är något som bör följas upp.
            </seg>
          </u>
          <u>
            <seg>
              Tyvärr kan jag konstatera att inte heller dessa motioner får
              stöd av Socialdemokraterna i utskottet. Vill man bifalla dem får
              man i stället yrka bifall till Vänsterpartiets reservation 5,
              som även är den reservation jag vill yrka bifall till i dag. Jag
              står dock naturligtvis bakom samtliga Vänsterpartiets reservationer.
            </seg>
          </u>
          <note>
            Anf. 36 MICHAEL ANEFUR (KD):
          </note>
          <u>
            <seg>
              Fru talman! Först vill jag konstatera att vi i Kristdemokraterna
              självklart står bakom samtliga våra reservationer, men för tids
              vinnande kommer vi att begära votering endast när det gäller reservation
              14.
            </seg>
          </u>
          <u>
            <seg>
              Sverige har under mycket lång tid haft ett system som i mångt
              och mycket bygger på lagstiftning inom det arbetsrättsliga området.
              Detta är inget ovanligt i sig; så har nästan alla länder det.
              Men det som gör Sverige särpräglat är att väldigt mycket utifrån
              lagstiftningen överlåts till arbetsmarknadens parter. Det är detta
              vi kallar den svenska modellen. Den skiljer oss från väldigt många
              andra länder.
            </seg>
          </u>
          <u>
            <seg>
              Detta system har tjänat Sverige väl i stora delar. Därför blir
              det så förvirrande och nästan osannolikt att Socialdemokraterna
              gick med på att införa den sociala pelaren i EU. Helt uppenbart
              kommer detta att ställa till bekymmer för den svenska modellen,
              vilket ju redan märks i diskussionen om minimilöner. Tyvärr är
              det bara en tidsfråga innan EU tycker sig ha rätt att ställa krav
              och lägga sig i andra frågor som rimligen borde avgöras i Sverige.
            </seg>
          </u>
          <u>
            <seg>
              Fru talman! Jag är tyvärr fullt medveten om att beslutet om den
              sociala pelaren redan är fattat, men det är ändå på sin plats
              att påpeka dess hot mot den svenska modell som vi tillsammans
              står bakom med stolthet.
            </seg>
          </u>
          <u>
            <seg>
              Fru talman! Under mycket stort muller och dån lyckades arbetsmarknadens
              parter så småningom komma överens om bland annat en modernisering
              av arbetsrätten i sina förhandlingar. Regeringen ska återkomma
              med lagförslag under våren, så i dag vet vi egentligen ingenting
              om hur detta kommer att se ut. Med det som utgångspunkt känns
              det viktigt att få lyfta fram några av de förslag som vi kristdemokrater
              tror skulle gynna den svenska arbetsmarknaden.
            </seg>
          </u>
          <u>
            <seg>
              Vi vill förlänga provanställning från sex till tolv månader.
              Det behövs för att arbetsgivare ska våga anställa fler medarbetare
              och för att man verkligen ska kunna se att den man anställer har
              de kvalifikationer som krävs för arbetet. Detta kan till exempel
              innebära att en medarbetare som efter knappa sex månader inte
              riktigt har nått upp till kraven inte behöver bli uppsagd utan
              kan få jobba ett par månader till och kanske på så sätt kan visa
              att den är lämplig för arbetet.
            </seg>
          </u>
          <u>
            <seg>
              Detta synsätt – att ge arbetstagaren ytterligare möjlighet att
              lära sig och bevisa att den kan – talar vi väldigt sällan om.
              I stället talas det om det skrämmande att arbetsgivarna kanske
              kommer att utnyttja arbetstagare under ännu längre tid. Jag tycker,
              fru talman, att detta är en onödigt svart syn på arbetsgivare
              i Sverige.
            </seg>
          </u>
          <u>
            <seg>
              Turordningsreglerna är en annan punkt som kan ställa till bekymmer
              när ett företag behöver förändra sig för att överleva. Inte sällan
              finns det då enskilda medarbetare som är av särskilt stor betydelse,
              och det är inte givet att de står på rätt plats på turordningslistan.
              Det är heller inte riktigt säkert att de är undantagna på grund
              av sin specialkompetens.
            </seg>
          </u>
          <u>
            <seg>
              Det får aldrig vara så att turordningsregler förhindrar ett företags
              möjligheter att överleva långsiktigt. Därför vill vi kristdemokrater
              fördubbla antalet som undantas från turordningslistan från två
              till fyra personer, alldeles oavsett företagets storlek.
            </seg>
          </u>
          <u>
            <seg>
              Fru talman! Det vore konstigt om jag som kristdemokrat inte också
              lyfte fram familjens betydelse. Sverige har kanske världens bästa
              och mest generösa föräldraförsäkring, och detta ska vi alla vara
              stolta över. Fram till att barnet fyller ett år har föräldrarna
              stor flexibilitet när det gäller att hantera föräldrapenningen
              och själva bestämma hur de vill att det ska se ut. Sedan inträder
              allt fler inskränkningar.
            </seg>
          </u>
          <u>
            <seg>
              Som kristdemokrat är jag helt och fullt övertygad om att föräldrarna
              är de som är absolut bäst på att se vad som är bäst för just deras
              barn, deras situation och deras liv. De är definitivt mycket bättre
              än vad vi politiker är.
            </seg>
          </u>
          <u>
            <seg>
              Ett sätt att öka föräldrars möjlighet att se till sina barns
              bästa vore att garantera ytterligare 20 månaders rätt till tjänstledighet
              utöver tjänstledighet med föräldrapenning. Detta skulle skapa
              valmöjligheter för familjerna när det gäller att själva bestämma
              hur de under en längre tid vill skapa sin tillvaro.
            </seg>
          </u>
          <u>
            <seg>
              Analogt med detta borde även rätten till tjänstledighet för vård
              och omsorg av anhöriga utredas. Vi vet alla hur viktigt det kan
              vara för den enskilde att under en kortare eller längre tid kunna
              få ge omsorg till exempel till åldrande föräldrar. Detta har inte
              minst aktualiserats under den nu pågående pandemin. Att få vara
              ett stöd, att få följa med de sista månaderna i föräldrars eller
              andra anhörigas liv är otroligt avgörande både för den äldre och
              för den som får ge omsorg.
            </seg>
          </u>
          <u>
            <seg>
              Fru talman! När det gäller lex Laval är det glädjande att samtliga
              borgerliga partier är överens om att borttagandet inte tjänar
              vare sig den fria rörligheten inom EU eller de enskilda arbetstagarna
              eller deras företag. Detta är en fråga som vållat politisk osämja
              under många år, och den verkar tyvärr få fortsätta ytterligare
              ett tag.
            </seg>
          </u>
          <u>
            <seg>
              I denna fråga slår sig socialdemokrater, vänsterpartister och
              miljöpartister utan tvekan ihop med sverigedemokrater. Jag är
              inte säker på att bevekelsegrunderna är identiska, men man är
              överens om att slutresultatet är att försvåra för utländska företag
              och dess medarbetare att bedriva verksamhet i Sverige. Förmodligen
              har uttrycket go home helt olika betydelser för de olika partierna,
              men resultatet blir dessvärre att rörligheten minskar och att
              vår ekonomiska tillväxt inte blir så stark som den skulle kunna
              bli.
            </seg>
          </u>
          <u>
            <seg>
              Fru talman! Till sist vill jag ändå tro att regeringen kommer
              att ta till sig av våra förslag för en moderniserad och verkningsfull
              arbetsrätt. Det förtjänar både Sveriges arbetstagare och Sveriges
              arbetsgivare.
            </seg>
          </u>
          <u>
            <seg>
              Ett obestridligt faktum är att utan företag kommer välfärden
              att snabbt eroderas. Vi kan inte endast leva på arbete som finansieras
              via skattsedeln. Därför är det så avgörande att skapa regelverk
              som är långsiktiga och transparenta och som hela tiden främjar
              företagande och med det också skapar de nya jobb som vi är i så
              desperat behov av.
            </seg>
          </u>
          <note>
            Anf. 37 ANNA JOHANSSON (S):
          </note>
          <u>
            <seg>
              Fru talman! I dag debatterar vi betänkande AU8 som handlar om
              arbetsrätt. Det är ett motionsbetänkande som behandlar alla de
              motioner som riksdagsledamöter och partier skrivit om arbetsrätten,
              och det är som vanligt många motioner att hantera.
            </seg>
          </u>
          <u>
            <seg>
              Det vi kan konstatera är att de flesta motioner och yrkanden
              inte nämnvärt skiljer sig från tidigare år. Det är fortfarande
              förslag om försämrad anställningstrygghet på olika områden som
              genomsyrar de borgerliga partiernas motioner. Samtidigt kan vi
              se att världen omkring oss har förändrats väldigt mycket under
              det senaste året.
            </seg>
          </u>
          <u>
            <seg>
              I takt med att covid-19-pandemin dragit fram över hela världen
              ser vi också en förändrad arbetsmarknad. Många branscher är mycket
              hårt drabbade, inte minst turistnäringen och handeln. Men även
              många andra delar av arbetsmarknaden präglas av varsel och inställda
              ordrar. Arbetslösheten har stigit, och det är extra tufft för
              unga att få in en fot på arbetsmarknaden i dag. I det läget kan
              man verkligen ställa sig frågande till att de borgerliga partiernas
              förslag är precis desamma som tidigare.
            </seg>
          </u>
          <u>
            <seg>
              Att i det här läget stå och försvara varför vi inte vill gå med
              på de ytter ­ ligare försämringar i anställningstryggheten som
              det finns ett antal motio ­ ner om i betänkandet känns helt orimligt,
              oavsett om det handlar om för ­ längda provanställningar, ytterligare
              uppluckring av LAS eller annat. Det borde säga sig självt.
            </seg>
          </u>
          <u>
            <seg>
              Sverige är inte bara beroende av våra företag. Vi är naturligtvis
              lika beroende av alla dem som arbetar i företagen. Om vi ska få
              landet på fötter igen efter den här krisen behöver vi trygga företag
              med trygga anställda. Otrygga anställningar skapar otrygga människor,
              och det gynnar ingen i vårt samhälle. Det gynnar inte heller en
              levande demokrati.
            </seg>
          </u>
          <u>
            <seg>
              Under det senaste året har vi också tydligt sett fördelen med
              en stark partsmodell och kollektivavtalens betydelse på arbetsmarknaden.
              Vi såg hur snabbt och effektivt parterna på arbetsmarknaden tecknade
              avtal om korttidspermitteringar i början av krisen för att förhindra
              stora uppsägning ­ ar och tapp av viktig kompetens. Parterna tog
              snabbt och effektivt ansvar för att Sveriges företag ska kunna
              starta om snabbt när krisen en dag är förbi. Jag hoppas att alla
              kan se styrkan i den svenska modellen när vi befinner oss på andra
              sidan av den här krisen.
            </seg>
          </u>
          <u>
            <seg>
              Parterna har också förhandlat om trygghet och omställning under
              det gångna året, och en del av förhandlingarna har handlat om
              just arbetsrätten. Det gläder oss att Kommunal, IF Metall, PTK
              och Svenskt Näringsliv kom fram till en överenskommelse, även
              om vi väldigt gärna skulle sett att fler anslöt sig till deras
              förslag. Det är en oerhörd styrka i vår svenska modell att det
              är just parterna på arbetsmarknaden som gör upp om de villkor
              som ska gälla.
            </seg>
          </u>
          <u>
            <seg>
              Just nu pågår ett arbete i Regeringskansliet med tre utredningar
              som senare i vår kommer att presentera hur vi kan gå vidare med
              lagstiftning utifrån parternas förslag, så detta lär vi få anledning
              att återkomma till framöver.
            </seg>
          </u>
          <u>
            <seg>
              Det råder i debatten ofta en stor samsyn om vikten av att bevara
              och värna den svenska modellen och att parternas roll på arbetsmarknaden
              är avgörande för hur spelreglerna på arbetsmarknaden ska se ut.
              När parterna är överens ska politiken respektera det. I det här
              betänkandet kan man dock se att så inte alltid är fallet. Så sent
              som 2019 förändrades konflikträtten till följd av parternas förhandling
              om en modern konflikträtt. Trots det ser vi inte mindre än fem
              reservationer i betänkandet som syftar till att förändra lagstiftningen
              på det området. Här är parterna överens, och vi har lagstiftningsvägen
              levererat det som de har förhandlat fram. Vi socialdemokrater
              anser att vi ska respektera partsmodellen och stå upp för den
              och därmed inte överpröva parternas överenskommelse om konflikträtten.
            </seg>
          </u>
          <u>
            <seg>
              Ett annat avsnitt i betänkandet handlar om utstationerade arbetstagare.
              Här kan jag konstatera att det, precis som tidigare år, finns
              flera yrkanden om att återinföra lex Laval. Ett huvudargument
              för det är att det nu skulle vara mindre attraktivt för utländska
              företag att komma till Sverige och utföra arbete samt att rätten
              för facken att strida för kollektivavtal skulle hämma den fria
              rörligheten. Det vi ser i verkligheten är faktiskt det motsatta.
              Antalet utstationerade arbetstagare i Sverige är fortfarande stort.
              Även under pandemiåret 2020 handlade det om så många som cirka
              40 000 personer.
            </seg>
          </u>
          <u>
            <seg>
              Vi socialdemokrater vill naturligtvis att även den utstationerade
              arbetskraften ska ha bra arbetsförhållanden och att ordning och
              reda ska gälla på svensk arbetsmarknad som helhet, dels för de
              anställdas skull, dels för företagens och konkurrenskraftens skull.
              Då finns det ingen anledning att återinföra lex Laval utan snarare
              att se till att fler av de utstationerade omfattas av kollektivavtal
              och att kontrollerna av arbetsplatserna med många utstationerade
              blir både fler och bättre.
            </seg>
          </u>
          <u>
            <seg>
              Avslutningsvis vill jag yrka bifall till utskottets förslag och
              därmed avslag på samtliga motioner.
            </seg>
          </u>
          <note>
            Anf. 38 MATS GREEN (M) replik:
          </note>
          <u>
            <seg>
              Fru talman! Jag hade egentligen inte tänkt begära replik, men
              jag kunde inte annat än göra det när jag hörde Anna Johanssons
              inlägg här. När man hörde inlägget kunde man ju förledas att tro
              att Socialdemokraterna inte vill förändra arbetsrätten alls utan
              att det bara är de borgerliga partierna i Sveriges riksdag som
              vill göra det. Jag undrar om inte manuset till inlägget råkade
              vara ett manus från före 2019.
            </seg>
          </u>
          <u>
            <seg>
              Låt oss komma ihåg att det är den socialdemokratiska regeringen
              som har sagt att man tänker genomföra ganska stora förändringar
              i arbetsrätten. Hade det varit en moderatledd regering hade Socialdemokraterna
              skrikit ut det från hustaken. Den som lyssnar bör vara medveten
              om att det är Socialdemokraterna som tänker lägga fram en proposition
              om en förnyad arbetsrätt, för när man hörde Anna Johansson kunde
              man tro att det är tvärtom.
            </seg>
          </u>
          <u>
            <seg>
              Jag har två frågor. Kan Anna Johansson beskriva alla de positiva
              effek ­ ter hon som socialdemokrat ser av förändringar i turordningsregler
              och förändringar vad gäller uppsägning av personliga skäl? Beskriv
              de positiva effekterna för Sverige och arbetsmarknaden vad gäller
              just det.
            </seg>
          </u>
          <u>
            <seg>
              Jag har tidigare beskrivit vad vi ser som positiva effekter av
              det, men det skulle vara intressant att höra Anna Johansson beskriva
              de positiva effekterna av det som hon och hennes partivänner nu
              ska genomföra.
            </seg>
          </u>
          <u>
            <seg>
              Så till min andra fråga. En förutsättning för att Socialdemokraterna
              ska kunna få igenom sitt nej till lex Laval med mera är att ni
              går på samma linje som Sverigedemokraterna. Hur känns det?
            </seg>
          </u>
          <note>
            Anf. 39 ANNA JOHANSSON (S) replik:
          </note>
          <u>
            <seg>
              Fru talman! Jag börjar bakifrån. Det hade känts betydligt bättre
              om det hade funnits en bred uppslutning i Sveriges riksdag för
              att skydda svenska löntagare mot underbudskonkurrens och utländska
              utstationerade arbetstagare mot dåliga villkor när de befinner
              sig på svensk arbetsmarknad.
            </seg>
          </u>
          <u>
            <seg>
              Det är givetvis inte så att Socialdemokraterna i någon enda del
              har förhandlat med Sverigedemokraterna, varken i denna eller någon
              annan fråga. Här skiljer sig Moderaterna sig från oss, vilket
              jag djupt beklagar.
            </seg>
          </u>
          <u>
            <seg>
              När det gäller arbetsrätten skiljer sig vårt ställningstagande
              på ett ganska viktigt sätt från Moderaternas. Precis som jag sa
              i mitt anförande respekterar vi när parterna gör upp om villkoren
              på svensk arbetsmarknad.
            </seg>
          </u>
          <u>
            <seg>
              Jag har läst betänkandet och motionerna och lyssnat på Mats Green
              i talarstolen.
            </seg>
          </u>
          <u>
            <seg>
              Låt oss säga att jag är 55 år och byggnadsarbetare, undersköterska,
              städare, restaurangbiträde eller något annat. Jag har jobbat sedan
              jag var 18–19 år och börjar känna att tempot sliter på kroppen.
              Nu funderar jag på om jag kommer att orka fram till pensionen.
            </seg>
          </u>
          <u>
            <seg>
              Moderaterna och andra borgerliga partier föreslår att det ska
              bli ännu lättare att säga upp – men utan de förslag i partsöverenskommelsen
              som väger upp det.
            </seg>
          </u>
          <u>
            <seg>
              Jag har som sagt läst motionerna och lyssnat på anförandet men
              hittar inget i Moderaternas politik som skulle göra denna 55-årings
              liv tryggare.
            </seg>
          </u>
          <note>
            Anf. 40 MATS GREEN (M) replik:
          </note>
          <u>
            <seg>
              Fru talman! Jag noterar att jag inte fick ett enda svar på mina
              frågor till Anna Johansson. Men jag ska bemöta det hon sa.
            </seg>
          </u>
          <u>
            <seg>
              Återigen: Det är Socialdemokraterna som ska genomföra just de
              förändringar som Anna Johansson nu säger sig vara emot. Men det
              manus hon använder här i dag måste som sagt vara skrivet före
              2019.
            </seg>
          </u>
          <u>
            <seg>
              Det är ni som vill förändra turordningsreglerna för uppsägning
              av personliga skäl, så det är snarare Anna Johansson som ska förklara
              sig.
            </seg>
          </u>
          <u>
            <seg>
              Som jag också konstaterade i mitt inlägg finns de enda säkra
              och trygga jobben på säkra, trygga och växande företag och hos
              trygga arbetsgivare. Detta får vi genom en rörligare arbetsmarknad,
              alltså just det som hennes parti har sagt att man ska genomföra.
            </seg>
          </u>
          <u>
            <seg>
              Jag ställer återigen frågan eftersom jag inte fick något svar:
              Kan du beskriva de positiva effekter du ser som socialdemokrat
              av att luckra upp turordningsreglerna och göra det lättare att
              säga upp personer, exempelvis dem som du pratade om? Beskriv alla
              de positiva effekter som du som socialdemokrat ser av att ni lägger
              fram dessa förslag och gör dem till lag.
            </seg>
          </u>
          <u>
            <seg>
              Anna Johansson pratade mycket om ett återinförande av lex Laval,
              vilket hon säger att hon är emot. Kan Anna Johansson lova att
              en framtida socialdemokratisk regering aldrig kommer att återinföra
              lex Laval? Kan hon lova detta här och nu?
            </seg>
          </u>
          <note>
            Anf. 41 ANNA JOHANSSON (S) replik:
          </note>
          <u>
            <seg>
              Fru talman! Jag konstaterar en gång till att Socialdemokraterna
              står bakom den partsöverenskommelse som har träffats på arbetsmarknaden
              om förändringar i bland annat arbetsrätten. Denna överenskommelse
              utgör en helhet som består av både förändringar i turordningsreglerna
              och åtgärder på andra kanten som balanserar det. Det är därför
              arbetstagarorganisationerna och arbetsgivarorganisationerna har
              kunnat komma överens.
            </seg>
          </u>
          <u>
            <seg>
              Moderaternas förslag på detta område är dock helt ensidiga och
              enbart till för att minska tryggheten för anställda. Jag konstaterar
              att Mats Green inte kunde svara mig, för Moderaterna har inga
              förslag som skulle öka tryggheten eller skapa säkerhet i anställningen
              för den person jag beskrev i min tidigare replik.
            </seg>
          </u>
          <u>
            <seg>
              En moderat arbetsmarknadspolitik skulle innebära en total otrygghetschock
              för svenska löntagare. Det skulle bli lättare att bli uppsagd
              och svårare att bli återanställd. Provanställningstiderna skulle
              bli längre, lex Laval skulle återinföras med ökad risk för låglönekonkurrens
              och man skulle dessutom få en betydligt sämre a-kassa om man har
              oturen att bli uppsagd.
            </seg>
          </u>
          <u>
            <seg>
              Både svenska löntagare och svenska företag kan tacka sin lyckliga
              stjärna för att vi har en socialdemokratiskt ledd regering under
              pandemin och inte en moderatledd.
            </seg>
          </u>
          <note>
            Anf. 42 MAGNUS PERSSON (SD) replik:
          </note>
          <u>
            <seg>
              Fru talman! Anna Johansson nämner i sitt anförande att det är
              en extra tuff period för unga. Ändå försvårar man för unga att
              få förverkliga drömmen om att starta eget företag under trygga
              förhållanden.
            </seg>
          </u>
          <u>
            <seg>
              Anser inte Anna Johansson och Socialdemokraterna att sex månader
              är en väldigt kort tid för att få igång ett företag? Vore det
              inte bättre att ställa sig bakom Sverigedemokraternas och Moderaternas
              reservation i denna fråga? Man hinner inte med så mycket på sex
              månader, framför allt inte unga som har många visioner och drömmar
              och kanske har lite svårt att bestämma hur de ska göra.
            </seg>
          </u>
          <u>
            <seg>
              Jag vill gärna ha ett svar av Anna Johansson.
            </seg>
          </u>
          <note>
            Anf. 43 ANNA JOHANSSON (S) replik:
          </note>
          <u>
            <seg>
              Fru talman! Att ha en dröm om att driva sin egen verksamhet och
              en affärsidé som man gärna vill pröva är förstås positivt. Vi
              ser också många startups och framgångsrika nystartade företag
              inom många olika områden.
            </seg>
          </u>
          <u>
            <seg>
              Att bara mäta antalet nyföretag blir ett ganska dåligt mått på
              om man har en välfungerande arbetsmarknad. Många företag startas
              ju för att man inte kan bli anställd och därför tvingas bli egenföretagare,
              trots att man kanske borde ha haft en anställning med den trygghet
              det innebär. Det finns många branscher där det är tydligt. Det
              handlar till exempel om så kallade falska F-skattsedlar.
            </seg>
          </u>
          <u>
            <seg>
              Givetvis är det viktigt att det finns goda förutsättningar för
              den som vill starta företag och att man kan få stöd med finansiering,
              bra rådgivning och har möjlighet att pröva under en tid.
            </seg>
          </u>
          <u>
            <seg>
              Vår bedömning är att dagens lagstiftning på detta område fungerar
              bra och att möjligheten att ta tjänstledigt i sex månader för
              att pröva att starta eget företag är väl avvägd i förhållande
              till andra behov som också behöver tillfredsställas. Vi har i
              dagsläget inte för avsikt att göra några förändringar på denna
              punkt.
            </seg>
          </u>
          <note>
            Anf. 44 MAGNUS PERSSON (SD) replik:
          </note>
          <u>
            <seg>
              Fru talman! Jag håller inte med Anna Johansson. Jag vet av erfarenhet
              hur bekymmersamt det är, och sex månader är väldigt kort tid.
            </seg>
          </u>
          <u>
            <seg>
              Innan Anna Johansson kom till utskottet var vi i USA. Vi besökte
              svenskar som valt att starta företag där och jämförde hur det
              var att starta företag i USA respektive Sverige. I USA blir man
              bemött och välkomnad och får hjälp, men i Sverige får man bara
              en massa krav.
            </seg>
          </u>
          <u>
            <seg>
              En annan fråga jag har till Anna Johansson är: Går det att lita
              på Socialdemokraterna när det gäller frågan om lex Laval – att
              man inte byter fot? Vi har sett i andra frågor när det gäller
              arbetsrätten, bland annat införandet av den sociala pelaren med
              mera, att den svenska modellen kanske inte är så viktig i långa
              loppet, framför allt när man väljer att anpassa sig mer och mer
              till Centerpartiets syn på svensk arbetsmarknadspolitik.
            </seg>
          </u>
          <note>
            Anf. 45 ANNA JOHANSSON (S) replik:
          </note>
          <u>
            <seg>
              Fru talman! Den sociala pelaren är en ambition att skapa ett
              socialt hållbart Europa för alla invånare som lever i EU, det
              vill säga inte enbart fri rörlighet för kapital och möjlighet
              för företag att rekrytera utan också sociala rättigheter som innebär
              drägliga arbets- och levnadsförhållanden för alla invånare i EU.
              Jag skäms inte över att vi står bakom den sociala pelaren.
            </seg>
          </u>
          <u>
            <seg>
              Däremot finns det ingenting i den sociala pelaren som säger att
              man ska förändra kompetensen mellan de olika nivåerna. Kommuner
              har ett ansvar, regioner har ett ansvar, nationella parlament
              har ett ansvar och EU har ett ansvar, men beslutsbefogenheterna
              påverkas över huvud taget inte av den sociala pelaren. Jag tycker
              att det är anmärkningsvärt att det är så många partier i Sveriges
              riksdag som säger sig vara emot EU-initiativ som syftar till att
              vi ska kunna leva goda liv oavsett var i unionen vi lever.
            </seg>
          </u>
          <u>
            <seg>
              Det här betyder inte att Socialdemokraterna vill ha fler beslut
              på EU - nivå, men vi har ett ansvar gentemot våra medborgare att
              leva upp till det som vi har utlovat i den sociala pelaren. Samma
              sak gäller för andra natio ­ nella parlament och regeringar. Detta
              tycker vi är bra.
            </seg>
          </u>
          <u>
            <seg>
              Vi har inga som helst planer på att återinföra lex Laval. Tvärtom
              har den tidigare arbetsmarknadsministern Ylva Johansson stridit
              hårt på EU ‑ nivå för att få igenom de nya utstationeringsdirektiv
              som nu gäller och som skapar bättre förutsättningar för fackliga
              organisationer att ställa krav för att utstationerad arbetskraft
              ska ha rimliga och drägliga förhållanden. Detta tänker vi fortsätta
              att slåss för.
            </seg>
          </u>
          <note>
            Anf. 46 LEILA ALI-ELMI (MP):
          </note>
          <u>
            <seg>
              Fru talman! Den svenska modellen är världsunik och bygger på
              att arbetsmarknadens parter gemensamt kommer överens om villkor
              och löner, kombinerat med rejäla trygghetssystem. Under pandemin
              har denna modell verkligen satts under tryck och återigen visat
              sina fördelar, inte minst när det gäller hanteringen av permitteringar.
            </seg>
          </u>
          <u>
            <seg>
              Samtidigt har parterna lyckats enas om en principöverenskommelse
              som nu håller på att utmejslas även i detaljerna. Denna process
              är mycket viktig för Sverige. Den kommer att ge stora positiva
              förändringar för både arbetsgivare och arbetstagare, som skapar
              både mer flexibilitet och större trygghet och som blir hållbara
              över tid. Denna process måste få ha sin gång och inte störas av
              mer kortsiktiga politiska initiativ.
            </seg>
          </u>
          <u>
            <seg>
              Förhoppningen är att processen med parterna kommer att leda till
              förändringar som gör arbetsmarknaden bättre rustad för den föränderliga
              tid som vi lever i. Tack vare de nya möjligheter som digitalisering
              och AI ger oss kommer arbetslivet att fortsätta att förändras
              i allt snabbare takt. Vissa arbetsuppgifter kommer att kunna tas
              över av datorer och maskiner, medan nya tillkommer.
            </seg>
          </u>
          <u>
            <seg>
              Fru talman! En arbetsmarknad i förändring kräver en utbildnings-
              och arbetsmarknadspolitik som ger människor goda möjligheter till
              ett livslångt lärande och till att välja en ny väg i karriären
              mitt i livet. Fler och fler människor kommer att behöva ställa
              om och antingen vidareutbilda sig eller utbilda sig till ett helt
              nytt yrke, några kanske flera gånger under sitt yrkesliv. Miljöpartiet
              har under många år drivit på för att skapa sådana möjligheter
              för människor.
            </seg>
          </u>
          <u>
            <seg>
              Arbetstagare ska ges möjlighet att hänga med i utvecklingen på
              arbetsmarknaden och stärka sin position på arbetsmarknaden genom
              livslångt lärande. En anställning är inte den enda vägen till
              etablering på arbetsmarknaden. Företagande är också en väg till
              sysselsättning.
            </seg>
          </u>
          <u>
            <seg>
              Vi kan bara sia om vilka yrken som kommer att påverkas och hur,
              vilket understryker behovet av flexibilitet och livslångt lärande.
              Även ur ett samhällsperspektiv är möjligheten till utbildning
              mitt i livet central. Våra investeringar i skola och utbildning
              är en av de stora styrkorna i den svens ­ ka ekonomin, men det
              tar för lång tid att lösa dagens kompetensbrist enbart genom dem
              som i dag är unga och studerar. Vi behöver också få till snab
              ­ bare lösningar som ger dem som redan är etablerade i arbetslivet
              möjlighet att utveckla sin kompetens.
            </seg>
          </u>
          <u>
            <seg>
              Även för arbetslösa personer är vidareutbildning många gånger
              en väg tillbaka till arbete. Tack vare parternas principöverenskommelse
              ser vi nu ut att kunna få på plats ett hållbart och långsiktigt
              system för omställning och kompetensutveckling, genom en ny offentlig
              omställningsorganisa ­ tion som ska erbjuda och finansiera grundläggande
              omställnings- och kompetensstöd. Detta är ingen liten förändring,
              utan den kommer att för ­ ändra vår syn på det livslånga lärandet
              och ge människor mycket bättre förutsättningar att möta de utmaningar
              som framtidens arbetsmarknad kommer att bära med sig.
            </seg>
          </u>
          <u>
            <seg>
              Fru talman! Miljöpartiet vill skapa en trygg arbetsmarknad för
              alla. Vi har under lång tid sett en utveckling mot ett arbetsliv
              där det blivit svårare att få en fast anställning, framför allt
              för unga. Missbruk av visstidsanställningar förekommer, och så
              kallad hyvling av arbetstid har gjort det svårt att försörja sig
              även för personer som har en anställning. Det är därför mycket
              positivt att parterna gjort en ansträngning för att komma framåt
              även i dessa frågor.
            </seg>
          </u>
          <u>
            <seg>
              Det kommer naturligtvis att finnas problem på svensk arbetsmarknad
              även när parternas överenskommelse har implementerats. I takt
              med utvecklingen kommer nya utmaningar att dyka upp och behöva
              mötas. Min förhoppning är att vi även i framtiden kommer att kunna
              göra detta i enlighet med den svenska modellen.
            </seg>
          </u>
          <u>
            <seg>
              Fru talman! På längre sikt vill Miljöpartiet att fler människor
              ska få mer makt över sin egen tid. Vi vill få till stånd reformer
              som sänker normalarbetstiden och ökar människors möjligheter att
              påverka sin arbetstid och sina arbetsvillkor. Vårt mål är att
              vi ska ta ut vårt ökade välstånd i mer tid för varandra i stället
              för i prylkonsumtion. Några steg på vägen mot sänkt normalarbetstid
              kan vara att låta äldre gå ned i arbetstid med bibehållen lön
              och att erbjuda människor att ta ut sin löneförhöjning i mer ledig
              tid eller i sänkt arbetstid med bibehållen lön när det gäller
              tunga, kvinnodominerade yrken inom vård och omsorg.
            </seg>
          </u>
          <u>
            <seg>
              Det är också oerhört viktigt att arbetet mot diskriminering och
              trakasse ­ rier på arbetsplatser fortsätter. Därför behöver vi
              en stark diskriminerings ­ lagstiftning och tillräckliga resurser
              till både Diskrimineringsombuds ­ mannen och Arbetsmiljöverket.
              Regeringen har de senaste åren stärkt detta arbete, och mycket
              har också gjorts på myndighetsnivå. Det finns dock anledning att
              återkomma till dessa frågor när Utredningen om en effektiv och
              ändamålsenlig tillsyn över diskrimineringslagen kommer med sitt
              slutbetänkande i oktober.
            </seg>
          </u>
          <u>
            <seg>
              Fru talman! Arbetet utgör en stor del av våra liv. Det är viktigt
              att människor kan må bra och känna sig trygga genom hela yrkeslivet,
              även när arbetsmarknaden är i förändring.
            </seg>
          </u>
          <note>
            Med detta yrkar jag bifall till utskottets förslag och avslag
            på reserva ­ tionerna.
          </note>
          <note>
            Anf. 47 ARMAN TEIMOURI (L):
          </note>
          <u>
            <seg>
              Fru talman! Vi i Liberalerna står givetvis bakom alla våra reservatio
              ­ ner, men för tids vinnande yrkar jag bifall endast till reservation
              19.
            </seg>
          </u>
          <u>
            <seg>
              Som liberal är jag extra stolt i dag över att få debattera arbetsmarknadsfrågor
              i allmänhet och arbetsrätt i synnerhet. För samtidigt som vi för
              denna debatt pågår ett intensivt arbete med att ta den så kallade
              parternas överenskommelse i mål. Politiken har nu ett stort ansvar
              att slutföra en historisk överenskommelse. Överenskommelsen är
              en stor liberal framgång och vinst i januariavtalet, men framför
              allt är den en stor vinst för alla Sveriges löntagare och företag.
            </seg>
          </u>
          <u>
            <seg>
              Jag tror att de allra flesta delar samma bild av att det har
              skett stora strukturella förändringar på arbetsmarknaden de senaste
              25 åren. Samtidigt finns en lagstiftning som är betydligt äldre.
              Det är klart att vi måste modernisera och samtidigt liberalisera
              arbetsrätten för att få bukt med många av de utmaningar vi ser
              på arbetsmarknaden.
            </seg>
          </u>
          <u>
            <seg>
              Fru talman! Den svenska modellen har tjänat oss väl. Det har
              nu gått drygt 80 år sedan LO och SAF skrev under Saltsjöbadsavtalet.
              Den där decemberdagen på Grand Hôtel kom att innebära en form
              för arbetsmarknadens parter att komma överens utan lagstiftning
              och statliga regleringar i förhandlingsrätten. Det är vad vi i
              dag känner till som den svenska modellen. Men den svenska modellen
              behöver också utmanas för att utvecklas till det bättre.
            </seg>
          </u>
          <u>
            <seg>
              Vad vill jag säga med detta? Jo, exempelvis frågan om LAS var
              ett politiskt initiativ – faktiskt från Folkpartiet. Initiativet
              grundade sig i att personer som jobbade i företag utan kollektivavtal
              inte hade några som helst skydd, vilket Folkpartiet tyckte var
              orimligt. Till en början ansåg LO att skydd för löntagare utanför
              kollektivavtal urholkade den svenska modellen. Men LO bytte fot,
              och till slut var det faktiskt LO som drev på så att lagarna slutligen
              klubbades igenom.
            </seg>
          </u>
          <u>
            <seg>
              Vår svenska modell ska värnas, men den behöver ibland också utmanas.
              Utmaning innebär utveckling, och det är riktigt och viktigt. Vi
              kan i dag se att Svenskt Näringsliv, PTK, IF Metall och Kommunal
              gemen ­ samt gör slag i saken för att modernisera arbetsrätten
              och samtidigt skapa omställningsmöjligheter för svenska löntagare.
            </seg>
          </u>
          <u>
            <seg>
              Svensk arbetsmarknad behöver en mer flexibel arbetsrätt med möjlighet
              att ställa om mitt i livet, och framför allt måste det bli billigare
              för företagen. Sammantaget kommer vi att stärka svensk konkurrenskraft,
              och därmed kommer Sverige att stå sig mycket starkare i framtiden.
            </seg>
          </u>
          <u>
            <seg>
              Så med en liberalisering och modernisering av arbetsrätten kommer
              också ett kompetens- och omställningspaket. Men minst lika viktig
              är den reformering vi gör av exempelvis Arbetsförmedlingen och
              arbetslöshetskassan. Det handlar om en helhet som ska skapa de
              bästa möjligheterna för såväl Sveriges löntagare som svenska företag.
            </seg>
          </u>
          <u>
            <seg>
              Fru talman! Liberalerna värnar den svenska modellen där parterna
              löser konflikter och förhandlar om arbetsvillkoren och lönerna.
              Men det har blivit uppenbart att systemet behöver moderniseras
              för att partsmodellen fortsättningsvis också ska vara slagkraftig
              och fungerande.
            </seg>
          </u>
          <u>
            <seg>
              Kryphål ska inte användas för att sätta systemet ur spel, och
              sanktionssystemet behöver ses över för att stridsåtgärder inte
              ska missbrukas. Det handlar framför allt om tre delar som vi vill
              se. Vi behöver utreda införandet av en proportionalitetsprincip,
              utreda hur rättsprocesser kan bli kortare och mindre kostsamma
              för inblandade parter i en tvist i fråga om stridsåtgärder samt
              utreda förutsättningarna för att göra varsel, samt hot om varsel,
              inför stridsåtgärder mer förutsägbara.
            </seg>
          </u>
          <u>
            <seg>
              Fru talman! Vi behöver utmana den svenska modellen så att den
              även i fortsättningen ska vara slagkraftig och fungerande.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 9 Integration
          </note>
          <note>
            Arbetsmarknadsutskottets betänkande 2020/21:AU9
          </note>
          <note>
            Integration
          </note>
          <note>
            föredrogs.
          </note>
          <note>
            Anf. 48 MATS GREEN (M):
          </note>
          <u>
            <seg>
              Fru talman! För tids vinnande yrkar jag bifall till reservation
              nummer 1 av Moderaterna, även om jag naturligtvis står bakom samtliga
              våra reservationer.
            </seg>
          </u>
          <u>
            <seg>
              Fru talman! Invandring ska vara bra för Sverige. Den ska vara
              till nytta för Sverige och för dem som bor här. Annars finns det
              inget värde med invandring.
            </seg>
          </u>
          <u>
            <seg>
              Svensk politik har aldrig tagit integrationsproblemen på allvar,
              och därför har inte heller de politiska beslut som krävs fattats.
              Resultatet har blivit ett djupt utanförskap bland många invandrare,
              och därför behövs nu en helt ny integrationspolitik.
            </seg>
          </u>
          <u>
            <seg>
              För ett land som Sverige är framgångsrik internationalisering
              en överlevnadsfråga. Våra världsledande företag berikar andra
              länder, och hundratusentals människor som har kommit hit under
              årens lopp berikar vårt land med kultur, kunskap, entreprenörskap
              och skattepengar. Det är avgörande för vår framgång.
            </seg>
          </u>
          <u>
            <seg>
              Men Sverige har under lång tid misslyckats med integrationen
              samtidigt som allt fler sökt sig hit. I dag är var femte person
              född utomlands, och bara de senaste tio åren har över 400 000
              asylrelaterade uppehållstillstånd beviljats. Politiken har i decennier
              – det är vad det handlar om, fru talman – hoppats att allt ska
              gå bra, men den har inte gjort det som krävs. Resultatet är ett
              farligt utanförskap bland många invandrare.
            </seg>
          </u>
          <u>
            <seg>
              Fru talman! Helt nya siffror från riksdagens utredningstjänst,
              som vi moderater har tagit fram, visar att 675 000 vuxna som har
              invandrat inte är självförsörjande utan i stället är beroende
              av bidrag för sin försörjning. Det leder till ett liv i utanförskap
              med barn som aldrig ser sina föräldrar gå till jobbet och kvinnor
              som aldrig blir självständiga.
            </seg>
          </u>
          <u>
            <seg>
              Den misslyckade integrationen berör hela vårt samhälle i form
              av bostadssegregation, arbetslöshet och bidragsberoende. Den ligger
              också i hög grad till grund för dåliga skolresultat, gängkriminalitet,
              hedersförtryck och radikalisering.
            </seg>
          </u>
          <u>
            <seg>
              Fru talman! Stefan Löfven har under sina snart sju år som statsminister
              fortsatt den misslyckade politiken, och regeringen har visat att
              den helt saknar reformkraft. En av vår tids viktigaste uppgifter
              är att vända utveck ­ lingen, och det kräver en kursomläggning.
              Framför allt kräver det en ny regering.
            </seg>
          </u>
          <u>
            <seg>
              Först krävs en probleminsikt. Sedan 1970-talet har en bärande
              idé i svensk politik varit att integration handlar om en process
              från två håll, där både invandrare och infödda ska integreras
              i ett nytt multikulturellt samhälle. Den ansatsen leder fel, fru
              talman. Det handlar om en nödvändig praktisk anpassning för att
              fungera i det svenska samhället – att respektera de lagar, seder
              och bruk som gäller i Sverige.
            </seg>
          </u>
          <u>
            <seg>
              Ska Sverige lyckas med integrationen måste vi både höja ambitions
              ­ nivån och mäta hur det faktiskt går. Därför föreslår vi Moderater
              ett nytt övergripande mål, nämligen att invandringen sammantaget
              ska vara bra för Sverige – inte för varje individ eller varje
              år, men som helhet och över tid. Precis som på andra områden bygger
              legitimiteten för invandrings- och integrationspolitiken på att
              den gör Sverige bättre, inte sämre.
            </seg>
          </u>
          <u>
            <seg>
              För att löpande kunna utvärdera den nya integrationspolitiken
              föreslår vi två konkreta mått. För det första graden av självförsörjning,
              alltså inte bara sysselsättning. För det andra hur många som talar
              begriplig svenska. Perfekt svenska är överskattad. Begriplig svenska
              är underskattad.
            </seg>
          </u>
          <u>
            <seg>
              Den som lagligt försörjer sig själv och sin familj och som talar
              användbar svenska har goda möjligheter såväl att förstå sina rättigheter
              och skyldigheter i Sverige som att bidra till vårt gemensamma
              välstånd. Måtten ska följas upp i likhet med de finanspolitiska
              och klimatpolitiska ramverken, det vill säga genom att regeringen
              årligen redovisar till riksdagen hur det går och vilka beslut
              som bör fattas för att man ska nå fram och komma vidare.
            </seg>
          </u>
          <u>
            <seg>
              Fru talman! Integrationen sker inte i något slags vakuum utan
              står naturligtvis i direkt relation till migrationen. Om integrationsproblemen
              ska lösas måste vårt asylmottagande vara betydligt lägre än det
              är i dag. Det är alltså tio gånger så många som söker asyl i Sverige
              jämfört med våra nordiska grannländer. Det kan inte fortsätta
              så, fru talman.
            </seg>
          </u>
          <u>
            <seg>
              Vi moderater föreslår att ett volymmål införs som motsvarar nivåerna
              i våra nordiska grannländer. Det kräver en politik som minskar
              antalet migranter som söker sig hit, bland annat genom tydliga
              försörjningskrav för anhöriginvandring och att invandrare successivt
              får kvalificera sig till bidrag och välfärdsförmåner genom arbete
              i Sverige.
            </seg>
          </u>
          <u>
            <seg>
              Fru talman! Låt mig avsluta med att säga att jag nu har räknat
              upp bara en liten del av allt det vi moderater föreslår för en
              långsiktigt hållbar integrationspolitik. I Sverige ska alla med
              egen kraft kunna bygga en bra framtid för sig själva och sina
              barn. Men i dag splittrar den misslyckade integrationen vårt samhälle
              på ett farligt vis. Det berör hela vårt land och alla som bor
              här i Sverige. Vi är dock övertygade om att det går att vända
              utvecklingen och samla en majoritet av svenska folket – alldeles
              oberoende av ursprung – till en ny och bättre kurs.
            </seg>
          </u>
          <note>
            Anf. 49 LUDVIG ASPLING (SD):
          </note>
          <u>
            <seg>
              Fru talman! Jag tänkte börja med lite formalia. Dels yrkar jag
              bifall till reservation nummer 5, och jag står naturligtvis bakom
              samtliga våra reservationer i övrigt. Dels ska jag säga någonting
              kort om vår del av betänkandet.
            </seg>
          </u>
          <u>
            <seg>
              I Sveriges riksdag finns det en regel om att ett yrkande får
              behandlas i endast ett betänkande. Ett parti kan ha ett flertal
              motioner som berör till exempel integrationspolitik, men om motionerna
              lyfts i ett annat betänk ­ ande i ett annat utskott kan de alltså
              inte lyftas även här. Det gör att en majoritet av de förslag vi
              har på det här politikområdet inte har lyfts i det här betänkandet.
              Jag ville bara få det fört till protokollet.
            </seg>
          </u>
          <u>
            <seg>
              I betänkandet behandlas ett ganska stort antal motioner på integrationspolitikens
              område. I stället för att ägna min talartid åt detaljerna i förslagen
              – jag tror nämligen att det är ganska välkänt vad vi tycker om
              detta – skulle jag vilja säga någonting om de teorier som ligger
              bakom politikens inriktning. Jag tror nämligen att det är det
              som är roten till många av de problem vi har på det här området
              i dag.
            </seg>
          </u>
          <u>
            <seg>
              Integrationspolitiken är ett misskött politikområde där misslyckanden
              i förhållande till uppsatta mål regelbundet presenteras som framgångar,
              där den riksdagsfästa målsättningen vi har beslutat om motverkar
              de resultat man faktiskt vill uppnå, där målkonflikterna är lika
              uppenbara som de är allvarliga och där ideologiska skygglappar
              ofta stänger ute vetenskap, sunt förnuft och nödvändiga reformer.
            </seg>
          </u>
          <u>
            <seg>
              Jag skulle vilja börja med att säga någonting om hur pass framgångsrik
              svensk integrationspolitik egentligen är. Jämställdhetsministrar
              hävdar ju titt som tätt att vi i Sverige egentligen är bäst i
              världen på migrationspolitik, med hänvisning till en internationell
              undersökning som heter Mipex. Men vilket land som är bäst beror
              naturligtvis på vad och hur man mäter.
            </seg>
          </u>
          <u>
            <seg>
              I budgetpropositionen mäter regeringen integrationspolitiska
              resultat i form av arbetslöshet, skolresultat och hälsa bland
              utrikes födda. Mipex, alltså den undersökning man sedan väljer
              att lyfta fram offentligt, mäter i stället bara formella regelverk
              – vilka rättigheter utländska medborgare har till exempelvis bidrag,
              socialförsäkringar, bostäder, utbildning och så vidare. Det som
              mäts är alltså egentligen bara hur mycket pengar ett land spenderar
              på migranter.
            </seg>
          </u>
          <u>
            <seg>
              Om man ställer upp en tabell och jämför hur mycket pengar de
              olika länderna spenderar på migranter hamnar Sverige i topp –
              visst. Men om man mäter de faktiska resultaten i form av till
              exempel arbetslöshet och skolresultat och jämför de siffrorna
              med andra länder kommer en annan bild fram. Enligt OECD-rapporten
              International Migration Outlook har Sverige det största gapet
              mellan inrikes och utrikes födda vad gäller sysselsättning – eller
              employment rate, som det kallas i den här studien – av samtliga
              37 OECD-länder. Enligt Pisaundersökningen har vi dessutom de största
              skillnaderna i skolresultat.
            </seg>
          </u>
          <u>
            <seg>
              Bland personer med bakgrund i Mellanöstern och Nordafrika är
              det mindre än en tredjedel av dem som kommer till Sverige som
              sedan klarar att försörja sig själva. Sverige spenderar alltså
              mest pengar i hela OECD på så kallad integrationspolitik men har
              i vissa avseenden de sämsta resultaten av alla undersökta länder.
              Egentligen behöver vi inte titta på andra länder, utan vi kan
              titta enbart på oss själva: Det kan tyvärr inte vara något annat
              än ett misslyckande när så få personer försörjer sig själva.
            </seg>
          </u>
          <u>
            <seg>
              Om det är något jag saknar bland de motioner som behandlas i
              betänkandet är det en analys av varför den nuvarande strategin
              inte levererar resultat. Och hur kommer det sig då att integrationspolitiken
              fungerar så pass dåligt? Det finns flera skäl till det, men av
              tidsskäl ska jag hålla mig till ett par orsaker.
            </seg>
          </u>
          <u>
            <seg>
              Dels har varken regeringen eller de flesta av riksdagspartierna
              någonsin definierat tydligt vad man egentligen menar med integration.
              Det gör ju att målsättningen blir väldigt otydlig. Man kan helt
              enkelt inte definiera vad det är man vill uppnå. Dels innehåller
              politikområdet ganska allvarliga målkonflikter.
            </seg>
          </u>
          <u>
            <seg>
              Jag tänkte börja med definitionen, alltså vad man faktiskt menar
              med ”integration”. Regeringen förklarade begreppet i en proposition
              som heter Sverige, framtiden och mångfalden – från invandrarpolitik
              till integra ­ tionspolitik . I propositionen skrev man att integrationspolitiken
              ska ”un ­ derlätta för individen att integrera gamla och nya livsmönster
              och livsstilar på det sätt hon själv önskar. Detta är en förutsättning
              för att människan skall utveckla en hel identitet och vara stolt
              över sin bakgrund. – – – Ett mångkulturellt samhälle består av
              en mångfald värderingar och förhåll ­ ningssätt som successivt
              påverkar varandra.”
            </seg>
          </u>
          <u>
            <seg>
              Vidare skrev man att integrationen ska vara ”inte endast en fråga
              om och för invandrare. I ett samhälle med etnisk och kulturell
              mångfald bör människor komplettera varandra och ömsesidigt bidra
              med sin kompetens och livserfarenhet för att den potential som
              finns i mångfalden skall frigöras och komma till användning.”
            </seg>
          </u>
          <u>
            <seg>
              Integration är alltså egentligen vad som helst – vad än den som
              kommer till Sverige vill att den ska vara. Det offentliga bestämmer
              inte, och det offentliga tar inget ansvar. Propositionen säger
              egentligen ingenting om hur kulturkrockar ska hanteras eller hur
              värderingar som berövar andra deras mänskliga rättigheter ska
              bemötas. Propositionen nämner över huvud taget inte att det finns
              problem som kan följa av en alldeles för utbredd mångkultur eller
              tolerans för kulturella avarter, vilket är någonting som vi i
              dag är ganska väl medvetna om.
            </seg>
          </u>
          <u>
            <seg>
              Inget parti utom vårt har varit villigt att faktiskt formulera
              en tydlig teori om hur samhället ska förhålla sig personer som
              flyttar hit från kulturellt avlägsna platser. Teorin är att man
              ska ta seden dit man kommer, så det är inte så krångligt. Vi är
              därmed det enda partiet i den här kammaren som har något som kan
              kallas en integrationspolitik, i alla fall i det avseendet att
              vi är tydliga med vad vi menar.
            </seg>
          </u>
          <u>
            <seg>
              Vidare arbetar de flesta partier här efter en riksdagsfäst målsättning
              som inte bara är ganska intetsägande utan också motarbetar de
              resultat man sedan säger sig vilja främja.
            </seg>
          </u>
          <u>
            <seg>
              Målet för riksdagspartierna, så som de har beslutat här i kammaren,
              är lika rättigheter, skyldigheter och möjligheter för alla oavsett
              etnisk och kulturell bakgrund. Regeringen mäter sedan hur det
              målet uppfylls genom att kika på bland annat arbetslöshet och
              skolresultat bland utrikes födda.
            </seg>
          </u>
          <u>
            <seg>
              Först och främst kan jag tycka att det är väldigt märkligt att
              man ställer upp en målsättning som de facto kan uppnås de jure,
              alltså genom lagstiftning. Har vi ett beslut från Sveriges riksdag
              att nyanlända ska ha samma sociala rättigheter som alla andra
              är det vad som gäller. Då är målet uppfyllt. Men det är ingen
              garanti för att människor kommer att lyckas väl på arbetsmarknaden
              i det senare skedet. Det är kanske till och med tvärtom.
            </seg>
          </u>
          <u>
            <seg>
              Vi vet i dag att det i många fall knappt lönar sig att gå från
              bidrag till arbete. Det är inte heller svårt att tänka sig att
              det gör bidragen väldigt attraktiva för personer som kanske är
              nya i Sverige, som kanske inte har någon erfarenhet av svensk
              arbetsmarknad, som kanske inte känner sig helt bekväma på en västerländsk
              arbetsplats eller som av kulturella skäl inte förvärvsarbetat
              tidigare, kvinnor från vissa länder, till exempel.
            </seg>
          </u>
          <u>
            <seg>
              Jag är övertygad om att ansatsen att leverera hela socialförsäkrings
              ­ systemet, alltså alla bidrag och allting, från dag ett till
              dem som flyttar hit dämpar incitamenten för att bli självförsörjande.
            </seg>
          </u>
          <u>
            <seg>
              Alltså: En del av målet, målsättningen om rättigheterna till
              välfärd s ­ systemet, motverkar en annan del av målet, nämligen
              målsättningen att ta till vara de möjligheter som faktiskt finns
              i Sverige, och det är synd.
            </seg>
          </u>
          <u>
            <seg>
              Jag misstänker att det här målet egentligen skrevs från början
              av någon pr-konsult som ville ha någonting som låter bra. Det
              är inte någon som har tänkt över hur man lyckas med det politikområdet.
            </seg>
          </u>
          <u>
            <seg>
              Flera av riksdagspartierna lyfter också i betänkandet fram ambitionen
              att få fler utrikes födda eller utomeuropeiskt födda kvinnor att
              lyckas bättre på arbetsmarknaden. Det är en ambition som vi naturligtvis
              delar. Men det verkar bara vara vi som gör en grundlig analys
              av varför det problemet är så svårt från första början.
            </seg>
          </u>
          <u>
            <seg>
              Enligt Statskontorets rapport 2018:3 som heter Sammanställning
              av kunskap om utomeuropeiskt födda kvinnor som står utanför arbetskraften
              framgår – jag läser innantill här, fru talman – att ”traditionella
              familjevärderingar påverkar deltagandet i arbetskraften bland
              de utomeuropeiskt födda kvinnorna genom att kvinnan ofta förväntas
              ta ett större ansvar för barn och familj” och att det handlar
              om ”traditioner och kulturer som utestänger kvinnor från arbetskraften”.
            </seg>
          </u>
          <u>
            <seg>
              Det finns också en stor mängd vetenskapligt material från flera
              länder som bekräftar att just kultur, normer och värderingar från
              vissa länder sätter käppar i hjulet för kvinnor som vill lyckas
              på arbetsmarknaden.
            </seg>
          </u>
          <u>
            <seg>
              Samtidigt står de flesta partier här bakom en av grundsatserna
              för mångkulturalismen, att det är samhällets uppgift att finansiera
              organisatio ­ ner, projekt och så vidare som ska främja och förstärka
              kulturella influ ­ enser och värderingar i Sverige från just dessa
              personers hemländer. Vi lägger en hel del pengar på det och beslutar
              om det i Sveriges riksdag. Det är en del av utgiftsområdet som
              vi beslutar om.
            </seg>
          </u>
          <u>
            <seg>
              Detta innebär alltså att skattebetalarna ska betala för att utomeuropeiskt
              födda ska behålla stora delar av sin kultur och sina värderingar
              i Sve ­ rige. När de värderingarna och den kulturen sedan leder
              till ökad arbetslöshet ska skattebetalarna också gå in och finansiera
              speciella stöd för att avhjälpa det problemet.
            </seg>
          </u>
          <u>
            <seg>
              Det är naturligtvis inte rimligt. Normer och värderingar som
              förhindrar ett normalt liv i Sverige för kvinnor, barn eller någon
              annan ska man lämna hemma när man flyttar till Sverige, punkt
              slut. Så enkelt är det.
            </seg>
          </u>
          <u>
            <seg>
              Jag skulle också vilja be företrädarna för de andra partierna
              här om en liten tjänst. Kan vi, snälla, sluta att prata om att
              det är utomeuropeiskt födda kvinnor som har ett problem med att
              skaffa arbeten i Sverige? Det är nämligen inte sant.
            </seg>
          </u>
          <u>
            <seg>
              Jag har aldrig hört talas om att det finns problem med arbetslöshet
              bland kvinnor som är födda i Kanada, USA, Mexiko, Argentina, Brasilien,
              Sydafrika, Zimbabwe, Kenya, Israel, Korea, Japan, Malaysia och
              så vidare. Jag tror inte heller att det är någon annan här som
              har det.
            </seg>
          </u>
          <u>
            <seg>
              Det är visavi ett fåtal länder som detta är ett problem. Vi vet
              alla vilka länder det är. Då kan vi vara snälla och sluta säga
              att det gäller utomeuropeiskt födda kvinnor som kategori, för
              det stämmer inte.
            </seg>
          </u>
          <u>
            <seg>
              Till sist, fru talman: Vad är då vårt alternativ? Integrationspolitiken
              ska en målsättning som handlar om materiella och mätbara faktorer,
              till exempel språkförståelse, självförsörjning och en rimlig kulturell
              anpassning.
            </seg>
          </u>
          <u>
            <seg>
              För att nå det målet måste vi genomföra ett antal ganska genomgripande
              reformer. Jag tar här bara några axplock.
            </seg>
          </u>
          <u>
            <seg>
              Sluta att finansiera organisationer och projekt som har segregation
              och parallellsamhällen som syfte. Det torde vara ganska självklart.
            </seg>
          </u>
          <u>
            <seg>
              Sluta att arbeta för en mångfald av värderingar och arbeta i
              stället för en mångfald inom vissa givna ramar.
            </seg>
          </u>
          <u>
            <seg>
              Sluta att leta efter en quickfix. För mycket av det här politikområdet
              handlar om bidrag och projekt som man hoppas ska lösa strukturella
              problem. Arbetet måste i stället vara genomtänkt från början,
              ihålligt och få ta en viss tid.
            </seg>
          </u>
          <u>
            <seg>
              Tydliggör för dem som flyttar hit att integration först och främst
              är ett personligt ansvar. Staten kommer inte att göra jobbet åt
              dig, och en viss anpassning är helt nödvändig för att lyckas i
              Sverige.
            </seg>
          </u>
          <u>
            <seg>
              Vi måste drastiskt minska den asylrelaterade invandringen under
              de kommande åren.
            </seg>
          </u>
          <u>
            <seg>
              Vi måste bygga upp en tydlig incitamentsstruktur som ger möjligheter
              och rättigheter till välfärdsystemen i takt med att personer blir
              självförsörjande och lär sig svenska.
            </seg>
          </u>
          <u>
            <seg>
              Vi måste ställa tuffare krav för uppehållstillstånd och medborgarskap.
            </seg>
          </u>
          <u>
            <seg>
              Vi måste förbättra samhällsinformationen så att den blir tydligt
              normerande i stället för deskriptiv. Det vill säga att den inte
              bara informerar om vad Sverige är utan också om vad som förväntas
              av dem som flyttar hit.
            </seg>
          </u>
          <u>
            <seg>
              Jag ser att jag har dragit över min talartid lite grann. Jag
              ber om ursäkt för det, fru talman. Jag tackar så mycket för ordet.
            </seg>
          </u>
          <note>
            Anf. 50 ALIREZA AKHONDI (C):
          </note>
          <u>
            <seg>
              Fru talman! Svensk integrationsdebatt hade mått bättre av lite
              saklighet och fakta. Det finns också en allmän förvirring kring
              vad som menas med begreppet integration. Räcker ett arbete för
              att man ska anses vara integrerad, eller pratar vi om social integration
              med allt vad det kan innehålla, eller en kulturell integration
              eller rent av en assimilering som Sverigedemokraterna tycks vilja
              genomföra?
            </seg>
          </u>
          <u>
            <seg>
              Efter att ha hört riksdagskollegorna Mats Greens och Ludvig Asplings
              inlägg vill jag stanna upp lite i mitt anförande och säga så här:
              Varmt tack till alla ni 2 miljoner människor med utrikes bakgrund
              som vaknar varje morgon, går till jobbet och får hjulen i Sverige
              att snurra! Jag är för egen del väldigt tacksam för det jobb ni
              gör. Många av er står nu i dag i frontlinjen i kampen mot pandemin.
              Jag kan inte nog poängtera den tacksamhet som många av oss känner
              för det arbete ni utför .
            </seg>
          </u>
          <u>
            <seg>
              För mig och Centerpartiet spänner begreppet integration över
              ett stort antal politikområden såsom arbetsmarknad, utbildning,
              rättspolitik och bo ­ städer. Centerpartiet har under lång tid
              drivit på för reformer för en bättre integration, till exempel
              när det gäller en snabbare asylprocess, språk ­ undervisning och
              samhällsintroduktion från dag ett, en snabbare väg in på arbetsmarknaden
              och satsningar på utanförskapsområden. I höstas lämna ­ de vi
              in ett flertal motioner som rör frågorna till riksdagen. Däribland
              fanns en särskild motion om integration och en helt ny motion
              som rör utanför ­ skapsområden.
            </seg>
          </u>
          <u>
            <seg>
              Fru talman! Språket är centralt för integrationen. Att stärka
              nyanlända barns utbildning genom mer intensiv och systematisk
              språkundervisning är också något som Centerpartiet driver. De
              många riktade statsbidragen på skolområdet är problematiska, och
              mindre huvudmän får dessa bidrag i lägre utsträckning. För att
              säkerställa en likvärdig skola bör statsbidragen bli mer generella.
              Samtidigt finns det skäl att överväga riktade satsningar för att
              stärka skolor som har särskilda utmaningar.
            </seg>
          </u>
          <u>
            <seg>
              Vi delar uppfattningen att rektorer i utanförskapsområden behöver
              ett bättre stöd och ges ett större mandat. Vi vill också att ungdomar
              som kommit till Sverige ska erbjudas studier av hög kvalitet i
              sitt modersmål.
            </seg>
          </u>
          <u>
            <seg>
              Centerpartiet står upp för det fria skolvalet. För att skolvalet
              ska bidra till att motverka segregation krävs att fler väljer
              skola genom ett aktivt skolval med tydlig information och transparent
              antagning. Centerpartiet har därför föreslagit en rad reformer
              på området.
            </seg>
          </u>
          <u>
            <seg>
              Svenska för invandrare, sfi, är ett område som under många har
              varit under all kritik. Därför är vi stolta över att vi just nu
              genomför en genomgripande reform av den skolformen, detta med
              hjälp av Kliva-utredningen men också Sfi-pengsutredningen. Det
              är inte rimligt att en så viktig skolform har en tredjedels finansiering
              jämfört med vad en gymnasieplats kostar, att bara var tredje lärare
              är behörig, att genomströmningen är urusel, att nivåindelningen
              är fyrkantig och att antalet undervisningstimmar är så lågt. Det
              måste vi förändra.
            </seg>
          </u>
          <u>
            <seg>
              Fru talman! Möjligheten att starta och driva företag är viktig
              för integrationen och för att det ska uppstå fler vägar till arbetsmarknaden.
              Företagande kräver tillgång till kapital. Centerpartiet anser
              att det är viktigt att också små företag ges tillgång till kapital.
              Vi vill också se över möjligheten att återupprätta och utöka programmet
              Investera i invandrarkvinnor. För att modernisera och effektivisera
              det offentliga riskkapitalet bör exempelvis fond-i-fond-lösningar
              användas, där statligt riskkapital från början samverkar med privata
              fonder för att nå mindre och växande företag. Det möjliggör också
              för kapitalet att komma till användning där det behövs som mest.
            </seg>
          </u>
          <u>
            <seg>
              Vidare bör statliga Almi ta ett större ansvar i dessa frågor.
              Vi vill också stärka kommunernas förhållningssätt till företagare
              i utanförskapsområden. Inkubatorer och liknande verksamheter bör
              stöttas. Det är viktigt att kommunerna tar ansvar för att skapa
              ett gott företagsklimat i hela landet, inte minst i utanförskapsområden,
              men detta är samtidigt ett statligt ansvar. Därför måste även
              Arbetsförmedlingen stötta människor som är villiga att starta
              företag. Detsamma gäller givetvis Arbetsförmedlingens samverkan
              med andra aktörer. Det är något som vi trycker på i våra förhandlingar
              kring en reformering av myndigheten.
            </seg>
          </u>
          <u>
            <seg>
              Fru talman! Centerpartiet har föreslagit att det ska utredas
              hur rutinerna för utbetalning och uppföljning av kommunersättningarna
              kan förbättras, liksom hur graden av självförsörjning kan ökas.
              Inom ramen för en sådan översyn är det rimligt att också ta i
              beaktande hur man kan öka långsiktigheten i etableringen och mottagandet
              av nyanlända.
            </seg>
          </u>
          <u>
            <seg>
              I morgon införs på Centerpartiets initiativ ett intensivår för
              nyanlända, som de facto är en reformering av etableringsuppdraget.
              I mitt anförande i den förra debatten redogjorde jag för de genomgripande
              reformer som berör arbetsmarknaden. Här har jag därför valt att
              fokusera på andra frågor som är centrala för en lyckad integration,
              till exempel att kommunala insatser såsom uppsökande verksamhet
              och liknande bör ges hög prioritet. Centerpartiet driver även
              frågan om integrationsförskolor, men också att föräldralediga
              ska kunna läsa svenska för invandrare. Det är också mycket viktigt
              att stärka utbildningen i svenska med moderna och digitala hjälpmedel.
            </seg>
          </u>
          <u>
            <seg>
              Fru talman! Det är rimligt att nyanlända får arbeta för att nå
              högre ersättningsnivåer i socialförsäkringen, så att man kvalificerar
              sig in i det svenska systemet. Det ökar drivkrafterna att komma
              i arbete, sänker kostnaderna och tydliggör att asylrätten handlar
              om att erbjuda skydd, inte förmåner.
            </seg>
          </u>
          <u>
            <seg>
              Ekonomiska ersättningar till hushåll, till exempel ekonomiskt
              bistånd, bör som regel betalas ut jämnt mellan makar för att stärka
              kvinnors ekono ­ miska egenmakt. Kvinnor ska också alltid ges
              rätt och möjlighet att ha enskilda möten med myndigheter utan
              manlig släkting eller bekant närvarande.
            </seg>
          </u>
          <u>
            <seg>
              Fru talman! Blandade upplåtelseformer, levande stadsmiljöer och
              en framåtsyftande samhällsbyggnadspolitik är viktiga instrument
              för att minska segregationen. Centerpartiet vill också se över
              möjligheten att införa bosparande enligt tysk modell i Sverige,
              vilket ger möjligheter att hjälpa människor som annars skulle
              ha svårt att ta sig in på bostadsmarknaden att köpa en bostad.
              Inte sällan kan utanförskapsområden lyftas genom god samverkan
              mellan bostadsbolag, polisen och andra myndigheter samt föreningsliv
              och civilsamhälle.
            </seg>
          </u>
          <u>
            <seg>
              Det kan finnas skäl att se över hyresvärdars möjligheter att
              vräka hyresgäster som stör och begår brott. Det skulle kunna ske
              genom att man ändrade hyreslagen så att även störande beteende
              i anknytning till den egna bostaden och mot lokalhyresgäster,
              samt brottsliga handlingar som begås mot andra grannar oavsett
              var detta sker, ska kunna utgöra grund för vräkning.
            </seg>
          </u>
          <note>
            Avslutningsvis vill jag yrka bifall till Centerpartiets reservation
            nummer 6.
          </note>
          <note>
            Anf. 51 LUDVIG ASPLING (SD) replik:
          </note>
          <u>
            <seg>
              Fru talman! En målsättning i det mångkulturella samhällsbygget,
              som Centerpartiet står bakom, är att det är samhällets uppgift
              att finansiera organisationer och projekt som ska hjälpa personer
              som flyttar hit från andra länder att bevara kultur och tradition
              från hemlandet. Centerpartiet spenderar ju en del pengar på detta
              i sin budget.
            </seg>
          </u>
          <u>
            <seg>
              Samtidigt är en annan målsättning, som kommer till uttryck i
              en av Centerpartiets motioner som behandlas i detta betänkande,
              att hjälpa utrikes födda kvinnor att lyckas bättre på arbetsmarknaden.
            </seg>
          </u>
          <u>
            <seg>
              I dag vet vi att en av de viktigaste orsakerna till att utomeuropeiskt
              födda bland vissa grupper har svårt på arbetsmarknaden är just
              samma kultur och värderingar som de har tagit med sig hit från
              sina hemländer. Statskontoret säger till exempel i en rapport
              från 2018 att det finns ”traditioner och kulturer som utestänger
              kvinnor från arbetskraften”.
            </seg>
          </u>
          <u>
            <seg>
              Min fråga lyder därmed så här: Varför tycker Centerpartiet dels
              att skattebetalarna ska finansiera organisationer och projekt
              för att hjälpa invandrare att behålla och förstärka kulturella
              värderingar i Sverige, dels att samma skattebetalare, när de värderingarna
              och den kulturen sedan orsakar arbetslöshet bland kvinnor, ska
              betala för ytterligare projekt för att hjälpa dessa personer att
              klara arbetsmarknaden bättre? Förstår inte Centerpartiet att detta
              inte är ett vettigt sätt att förvalta skattepengar?
            </seg>
          </u>
          <note>
            Anf. 52 ALIREZA AKHONDI (C) replik:
          </note>
          <note>
            Fru talman! Tack, Ludvig Aspling, för frågan!
          </note>
          <u>
            <seg>
              Jag förstår ärligt talat inte denna konstanta fixering vid kulturer.
              Jag förstår ärligt talat inte de bakomliggande värderingarna bakom
              den fråga som Ludvig Aspling ställer till mig.
            </seg>
          </u>
          <u>
            <seg>
              För Centerpartiet är det självklart viktigt med ett högt arbetskraftsdeltagande
              även bland utrikes födda kvinnor. Det är därför som vi bland annat
              i våra förhandlingar med regeringen kring reformeringen av Arbetsförmedlingen
              har ett väldigt tydligt jämställdhetsfokus. Vi har varit väldigt
              tydliga med att just utrikes födda kvinnors arbetskraftsdeltagande
              är viktigt.
            </seg>
          </u>
          <u>
            <seg>
              Sedan värnar vi om civilsamhället, och det vet Ludvig Aspling.
              För oss är det väldigt viktigt att vi har ett brett utbud av civilsamhällesaktörer
              som bidrar till en lyckad integration. Den bild som Ludvig Aspling
              förmedlar av att det finns väldigt många civilsamhällesaktörer
              som snarare bidrar till en destruktiv utveckling av integrationsprocessen
              känner jag inte igen.
            </seg>
          </u>
          <u>
            <seg>
              Kanske är det bara så att Ludvig Aspling vill flytta fokus från
              det faktum att Sverigedemokraterna saknar en integrationspolitik
              och eftersträvar en assimilering, vilket är något helt annat än
              det som Centerpartiet står för.
            </seg>
          </u>
          <note>
            Anf. 53 LUDVIG ASPLING (SD) replik:
          </note>
          <u>
            <seg>
              Fru talman! Jag noterar att Alireza Akhondi inte klarar att svara
              på frågan. Jag förstår det, för detta är en ganska uppenbar motsättning
              i den politik som hans eget parti för.
            </seg>
          </u>
          <u>
            <seg>
              Vad gäller det faktum att den här typen av organisationer, alltså
              organisationer som är baserade på etnisk grund, försämrar integrationen
              finns det gott om forskning om på området. Paul Collier, till
              exempel, är professor i migrationsstudier, tror jag att det är,
              i Oxford – han är i alla fall pro ­ fessor i ekonomi – och drar
              den slutsatsen i en av sina böcker. Statskontoret gör detsamma,
              vilket jag lyfte fram här.
            </seg>
          </u>
          <u>
            <seg>
              Men vi kan väl försöka en gång till, om Alireza Akhondi kan fokusera
              lite grann på själva frågan och inte på vem jag är. Vi kan låtsas
              att den här frågan kommer från någon helt annan person och att
              det inte har någonting med Sverigedemokraterna eller vem som ställer
              frågan att göra.
            </seg>
          </u>
          <u>
            <seg>
              Centerpartiet vill spendera väldigt mycket pengar på organisationer
              som ska hjälpa personer från andra länder att bevara kultur, normer
              och värderingar från de länderna. Vi vet att samma kultur och
              normer gör det svårare för kvinnor att lyckas på arbetsmarknaden.
              Alireza Akhondi vill sedan att skattebetalarna ska betala ännu
              mer pengar till skräddarsydda projekt för de här kvinnorna som
              utestängs från arbetsmarknaden delvis på grund av samma värderingar
              som skattebetalarna ska tvingas betala för att främja.
            </seg>
          </u>
          <u>
            <seg>
              Där här är uppenbart inte särskilt smart, tycker jag. Kan Alireza
              Ak ­ hondi på ett vettigt sätt förklara hur det här är att förvalta
              skattepengar på ett vettigt sätt?
            </seg>
          </u>
          <note>
            Anf. 54 ALIREZA AKHONDI (C) replik:
          </note>
          <u>
            <seg>
              Fru talman! Jag tycker faktiskt att Ludvig Aspling ska lyssna
              på vad jag säger och vad jag har sagt. För oss är det viktigt
              att vi skapar möjligheter för ett högre arbetskraftsdeltagande
              bland utrikesfödda kvinnor. Det blir inte bättre eller mer förståeligt
              när Ludvig Aspling gång på gång lyfter fram att en annan kultur
              nödvändigtvis är ett hinder för arbetskraftsdeltagande för utrikesfödda.
            </seg>
          </u>
          <u>
            <seg>
              Jag nämnde i mitt anförande att vi har 2 miljoner människor med
              utrikesbakgrund som vaknar varje morgon och går till jobbet och
              bidrar till svensk välfärd. Att i generella påståenden mena att
              det finns strukturer som hindrar människor från att vara en produktiv
              del av vårt samhälle saknar faktiskt belägg. Ja, Ludvig Aspling
              kan skratta gott där på andra sidan talarstolen, men för mig är
              det väldigt viktigt att påpeka att många civilsamhällesaktörer
              är med och bidrar i vardagen och i praktiken till att männi ­
              skor kan komma närmare arbetsmarknaden och vara med och bidra
              till det svenska samhället, oavsett vad Ludvig Aspling och Sverigedemokraterna
              påstår.
            </seg>
          </u>
          <note>
            Anf. 55 CICZIE WEIDBY (V):
          </note>
          <u>
            <seg>
              Fru talman! Ett solidariskt, välkomnande och värdigt flyktingmottag
              ­ ande är ett nationellt åtagande. Det är något vi som land bestämt
              att vi ska göra och som vi tar oss an tillsammans i Sverige. Vänsterpartiet
              vill att staten ska ha det övergripande ansvaret för mottagandet
              av skyddsbehövande i Sverige. Även om det är kommunerna som i
              praktiken genomför en stor del av de insatser som krävs för ett
              bra mottagande och en fungerande etablering i samhället har staten
              det övergripande ansvaret för att det fungerar. Staten måste därmed
              säkerställa att kommunerna har rätt förutsättningar för att kunna
              genomföra sina uppdrag, både ekonomiskt och praktiskt. Mottagandet
              ska därför ha en tydlig nationell styrning och tillräcklig statlig
              finansiering.
            </seg>
          </u>
          <u>
            <seg>
              En stor del av de brister i mottagandet som kommunerna påtalat
              de senaste åren är kopplade till svagheter i etableringsprogrammet
              och lagen om mottagande av vissa nyanlända invandrare för bosättning
              samt hur de samverkar med varandra. En del av den kritik som har
              framförts mot mottagandet av nyanlända från vissa kommuner bottnar
              dock i andra förhållanden. Högerstyrda kommuner har kommit att
              skylla sina problem på dem som nyligen bosatt sig där. På så sätt
              gör man de nyanlända till syndabock ­ ar för kommunernas egna
              misslyckanden samtidigt som man spär på rasism och motsättningar
              i samhället.
            </seg>
          </u>
          <u>
            <seg>
              Socialdemokratiskt och borgerligt ledda regeringar har monterat
              ned välfärden till förmån för skattesänkningar och subventioner
              för dem som har allra mest. Det har skapat den ojämlikhet och
              segregation som präglar Sverige i dag. Bristen på bostäder till
              rimliga kostnader och en under ­ dimensionerad välfärd är de verkliga
              orsakerna bakom utmaningarna kring etablering och inkludering
              av nyanlända. Men det vill varken regeringen eller högerstyrda
              kommuner se.
            </seg>
          </u>
          <u>
            <seg>
              Fru talman! Av de utredningar och granskningar som har genomförts
              framgår dels att Arbetsförmedlingen behöver förbättra jämställdheten
              i sin verksamhet, dels att etableringsprogrammet bör pågå längre
              än under två år. De aktiviteter som i högre grad leder till arbete
              påbörjas normalt i slutet av etableringstiden, och i många fall
              når deltagarna inte dit under de två åren. De fastnar i stället
              i förberedande aktiviteter.
            </seg>
          </u>
          <u>
            <seg>
              Även om andra program tar vid när etableringstiden tar slut finns
              inte alltid samma aktiviteter att tillgå i de här programmen.
              Den korta etableringstiden begränsar också möjligheterna att utforma
              mer långsiktiga etableringsplaner och riskerar att lägga över
              ett större ansvar, alltför tidigt, på kommunerna.
            </seg>
          </u>
          <u>
            <seg>
              Vänsterpartiet anser att etableringsprogrammet bör utredas utifrån
              den kritik som har framkommit. Tidsperioden för hur länge man
              kan delta i programmet bör utvärderas utifrån ambitionen att man
              bör kunna delta tills man kommer i arbete. Den tvååriga etableringstiden
              hänger också samman med den period som kommunen får ersättning
              för de nyanlända som man tar emot. Regleringen kring de här ersättningarna
              bör också utredas med stöd från Statskontorets uppdrag att kartlägga
              kommunernas mottagandeverksamhet.
            </seg>
          </u>
          <u>
            <seg>
              Vidare, när det gäller etableringsprogrammet, har ett antal utredningar
              och granskningar genomförts som visar att Arbetsförmedlingen behöver
              förbättra jämställdheten i sin verksamhet. Bland annat har det
              visat sig att kvinnor i mindre utsträckning än män får ta del
              av arbetsnära insatser så ­ som arbetsmarknadsutbildningar, arbetspraktik,
              instegsjobb och nystartsjobb. Som en möjlig förklaring till detta
              har man fått höra att arbetsförmedlare har olika föreställningar
              om kvinnor och män som påverkar den arbetsmarknadspolitiska bedömningen.
            </seg>
          </u>
          <u>
            <seg>
              Fru talman! Jag anser att regeringen bör låta utvärdera etableringsprogrammet
              utifrån ambitionen att man ska kunna delta i det tills man kommer
              i arbete. Regeringen bör också snarast åtgärda den bristande jämställdhet
              som finns i etableringsprogrammet.
            </seg>
          </u>
          <note>
            Jag yrkar bifall till reservation nummer 7.
          </note>
          <u>
            <seg>
              Fru talman! Jag vill bara säga några ord om integration i utsatta
              områden.
            </seg>
          </u>
          <u>
            <seg>
              Kvinnor, särskilt unga kvinnor, är alltid en extra utsatt grupp
              i samhället. Det är ingen skillnad i socialt utsatta områden.
              Kvinnor i sådana områden uppger i högre grad att de är otrygga
              och oroliga för att bli utsatta för brott i sina egna bostadsområden
              jämfört med kvinnor i andra områden.
            </seg>
          </u>
          <u>
            <seg>
              I särskilt utsatta områden vill många organiserade gäng, nätverk
              eller familjer skapa någon form av parallellt samhälle. Det är
              gruppens heder och regler som är det viktigaste och inte samhällets
              lagar och normer.
            </seg>
          </u>
          <u>
            <seg>
              Strukturerna är patriarkala och våldsamma, och kriminalitet som
              narkotika- och vapenförsäljning livnär stora delar av gruppen.
              Kvinnor och flickor, men även pojkar och unga män, kontrolleras
              och förtrycks. Det blir viktigt att gruppen inte deltar i övriga
              samhällets aktiviteter. Det är gruppens status och heder som ska
              skyddas. Den kollektiva statusen blir alltså viktigare än individens
              frihet.
            </seg>
          </u>
          <u>
            <seg>
              Fru talman! Jag noterar, precis som utskottet, att regeringen
              på flera områden gör en riktad satsning för att förbättra tillståndet
              i socioekonomiskt utsatta områden. Men jag anser att särskilt
              kvinnors livssituation i dessa områden behöver uppmärksammas ytterligare.
              Kvinnors villkor behöver synliggöras särskilt för att skapa en
              positiv förändring. Jag anser därför att regeringen bör ta initiativ
              till ytterligare åtgärder för att kvinnor i socialt utsatta områden
              ska få likvärdiga förutsättningar som kvinnor i andra områden
              har.
            </seg>
          </u>
          <u>
            <seg>
              Fru talman! I debatten skulle vi prata om integration. Det finns
              så många viktiga ämnen att prata om och diskutera. Jag hoppas
              att vi får anledning att återkomma till frågorna. Men tiden går.
              Jag hoppas att jag sa tidigare att jag yrkar bifall till reservation
              nummer 7.
            </seg>
          </u>
          <note>
            Anf. 56 SOFIA DAMM (KD):
          </note>
          <u>
            <seg>
              Fru talman! Sverige ska vara ett land av hopp och möjligheter,
              inte hopplöshet och utanförskap. Vi kristdemokrater vill ha ett
              samhälle där alla människor gör sin del och får vara med och bidra
              och arbeta till 100 procent av sin förmåga. Vi behöver ta till
              vara människors inneboende drivkraft och vilja att bygga en trygg
              framtid i Sverige.
            </seg>
          </u>
          <u>
            <seg>
              De som flytt från krig och förtryck ska känna sig välkomna att
              skapa sig ett gott liv i friheten här och bli en del av samhällsgemenskapen.
              Men vi måste bli bättre på att markera vilka grundläggande värden
              och värderingar som inte är valbara. Annars kommer vi att se både
              en växande främlingsfientlighet och ett växande utanförskap.
            </seg>
          </u>
          <u>
            <seg>
              Fru talman! Samhällsgemenskapen har många bitar. En av dem är
              det som ibland kallas samhällskontraktet, en beskrivning av vilka
              skyldigheter och rättigheter som medborgaren, samhället och staten
              har gentemot varandra. I förslagen som behandlas i betänkandet
              vi debatterar här och nu har Kristdemokraterna presenterat några
              integrationsförslag just för att värna och stärka det kontraktet.
            </seg>
          </u>
          <u>
            <seg>
              Sverige har inte utformat flyktingmottagandet på ett sätt som
              har gyn ­ nat integrationen. Få, om någon, skulle i dag påstå
              att integrationsekvatio ­ nen inte kompliceras av hur många som
              söker asyl. Att få ned söktrycket till en genomsnittlig nordisk
              nivå är ett av våra mål. Målet med integra ­ tionspolitiken ska
              alltjämt vara samhällsgemenskap. Nyanlända måste ges nycklar för
              att ta sig in i det svenska samhället. Här är forskningen tydlig;
              med bristfälliga kunskaper i svenska språket är förutsättningarna
              för egen försörjning, vidareutbildning och delaktighet i samhället
              sämre. Integra ­ tionen försvåras också av förutfattade meningar
              som leder till diskrimine ­ ring och exkludering, särskilt på
              arbetsmarknaden.
            </seg>
          </u>
          <u>
            <seg>
              Fru talman! Staten reglerar dels själva migrationen, dels hur
              kommunerna och regionerna ska hantera den. Samtidigt är det kommunerna
              och regionerna som får överta de långsiktiga följdverkningarna
              av migratio ­ nen. Det har lett till frustration och osämja mellan
              de politiska nivåerna. Kommunerna anser sig, med viss rätt, bli
              sittande med räkningen för statens politik.
            </seg>
          </u>
          <u>
            <seg>
              Eftersom integrationen präglar många vitt skilda politikområden
              har det uppstått någon form av stuprörstänk när det gäller integration.
              Mottag ­ andet har hanterats helt vid sidan av diskussionen om
              bostadstillgång, förutsättningar på arbetsmarknaden och andra
              centrala faktorer för integra ­ tionen. För att ta ett samlat
              grepp om, inventera och rusta den svenska integrationskapaciteten
              vill vi inrätta ett permanent organ som ska göra en löpande inventering
              av vår integrationskapacitet. Det ska ta fram politiska åtgärder
              och ekonomiska ramverk utifrån de behov som faktiskt finns.
            </seg>
          </u>
          <u>
            <seg>
              Fru talman! Vi kristdemokrater vill förändra etableringsprogrammet.
              I dag bereds de som fått uppehållstillstånd plats i ett etableringsprogram
              på max två år med bland annat svenska, sfi, och samhällsorientering.
              Att det efter dessa två år är bara drygt en tredjedel av de nyanlända
              som går vidare till avlönat eller subventionerat arbete eller
              utbildning visar att det inte fungerar. För alldeles för många
              leder etableringsprogrammet i stället vidare till försörjningsstöd
              och utanförskap.
            </seg>
          </u>
          <u>
            <seg>
              Kristdemokraterna vill förlänga etableringstiden för dem som
              så behöver till upp till fem år. För kommunerna skulle detta innebära
              en avlastning, eftersom statens ansvar, inte minst ekonomiskt,
              förlängs för den grupp som ännu inte är redo för matchning. Men
              det kan inte bara handla om längden på programmet. Det gäller
              givetvis också att sfi:n blir betydligt mer individanpassad och
              får en tydligare koppling till arbetsmarkna ­ den och egen försörjning.
              Kristdemokraterna vill att varje kommun, för sig eller i regional
              samverkan, ska erbjuda sfi med tydlig koppling till arbetsmarknad
              och yrke.
            </seg>
          </u>
          <u>
            <seg>
              Vi anser att de två första åren i etableringsprogrammet ska vara
              obligatoriska och att sanktionssystemet i etableringsersättningen
              ska skärpas. Med ett flexibelt etableringsprogram med en obligatorisk
              första del skulle de nyanlända som efter två år fortfarande bedöms
              behöva insatser få förlängt program. Om de nyanlända uppnår egen
              försörjning eller uppvisar adekvata kunskaper i svenska språket
              inom denna tvåårsperiod upphör det obligatoriska deltagandet.
              Ingen ska hållas tillbaka, men i dag lämnas alltför många efter
              i ett långvarigt utanförskap.
            </seg>
          </u>
          <u>
            <seg>
              Fru talman! Nyanlända kvinnor deltar i mindre omfattning i olika
              arbetsförberedande insatser jämfört med männen; de registreras
              senare hos Arbetsförmedlingen och påbörjar utbildning i svenska
              för invandrare senare. Nyanlända kvinnor och män möts inte av
              samma förväntningar eller krav på att arbeta. I flera studier
              lyfts olika strukturella aspekter fram, exempelvis vilka typer
              av insatser Arbetsförmedlingen erbjuder kvinnor, myndighetens
              bemötande, tillgång till barnomsorg, föräldraförsäkringens utformning
              och diskriminering bland arbetsgivare.
            </seg>
          </u>
          <u>
            <seg>
              Isolering är inte svaret på hur vi ska få fler utrikesfödda kvinnor
              i arbete. Aktiviteter för att förbereda föräldralediga kvinnor
              på arbete, såsom obligatoriska språkstudier och samhällsorientering,
              är ett mycket bättre svar. Kristdemokraterna föreslår att Sverige,
              i likhet med Norge och Danmark, ska arbeta betydligt mer aktivt
              under kvinnors föräldraledighet för att undvika isolering och
              förbereda kvinnorna för arbetslivet genom språkstudier, arbetsplatsbesök
              och mentorskapsprogram. Det är viktigt att dessa utbildningsinsatser
              innehåller rådgivning om hur familjeansvar kombineras med arbete
              i det svenska samhället.
            </seg>
          </u>
          <u>
            <seg>
              Uppsökande verksamhet för att få ut kvinnor som inte är föräldralediga
              i aktivitet måste också stärkas. Till skillnad från utskottet
              anser jag att det krävs fler initiativ på området, inte färre.
              Jag anser därför att regeringen bland annat bör verka för att
              det införs kommunala mentorskapsprogram där utlandsfödda kvinnor
              som redan har gjort resan kan agera förebilder.
            </seg>
          </u>
          <u>
            <seg>
              Fru talman! För ungefär ett år sedan tittade arbetsmarknadsutskottet
              närmare på den australiska modellen för integrationsinsatser.
              Jag önskar verkligen att regeringen hade tagit bättre till sig
              av inte minst deras sätt att involvera civilsamhället i nätverksbyggandet
              och integrationen. Den nyanlände erbjuds från dag ett, i stället
              för passivitet, aktivitet genom att göra någon form av obligatorisk
              community service.
            </seg>
          </u>
          <u>
            <seg>
              Utvärderingar från en rad svenska myndigheter visar att civilsamhällets
              organisationer spelade en mycket viktig roll i mottagandet av
              alla asylsökande som kom 2015. De uppvisade en kraft, en flexibilitet
              och en organisationsförmåga som berörda myndigheter inte klarade
              av och inte heller har kunnat ta till vara när det gäller integrationen.
            </seg>
          </u>
          <u>
            <seg>
              Det är i dessa sammanslutningar som nätverk och kontakter skapas.
              Det är här man kan bereda vägen för sitt första jobb. Det är här
              det som känns främmande faktiskt kan bli bekant. Därför yrkar
              jag bifall till vår reservation 18 under punkt 7.
            </seg>
          </u>
          <note>
            Anf. 57 MALIN DANIELSSON (L):
          </note>
          <u>
            <seg>
              Fru talman! ”Folk tror inte det kan bli något vettigt av mig
              bara för att jag kommer härifrån. Det tror inte jag heller.” Citatet
              kommer från en 14 ‑ årig kille som bor i ett av Sveriges utsatta
              områden. Vi kan kalla honom Josef. Han är inte ensam om att känna
              så. Jag har träffat många som honom.
            </seg>
          </u>
          <u>
            <seg>
              När vi formar integrationspolitik måste det handla om att Josef
              ska få drömma stora drömmar om sina framtid. Han ska kunna drömma
              om att bli konditor, lärare, företagare eller vad han nu vill,
              och han ska ges möjlighet att uppfylla sina drömmar genom en fungerande
              skola, arbetsmarknad och integration.
            </seg>
          </u>
          <u>
            <seg>
              När vi talar om integration menar vi ofta utsatta områden, men
              vi borde egentligen tala om utsatta människor. Det handlar om
              vuxna människor som inte har den frihet och stolthet som de flesta
              andra upplever när de lämnar jobbet för dagen och vet att lönen
              kommer in på kontot den 25 :e så att de kan försörja sin familj.
              Det handlar om unga flickor och pojkar som begränsas i hur de
              får leva och vem de får älska på grund av traditioner som inte
              är förenliga med vårt samhälles grundläggande demokratiska värderingar
              om jämställdhet och barns rättigheter. Det handlar också om barn
              som aldrig kan läsa läxorna i lugn och ro eftersom de bor tillsammans
              med ytterligare en familj i den redan trånga lägenheten.
            </seg>
          </u>
          <u>
            <seg>
              Det är dessa personer som vi behöver ha på näthinnan. Att riva
              hinder, frigöra drivkrafter och skapa möjligheter för dem som
              lever i minst frihet är det som får mig och många andra liberaler
              ute i vårt avlånga land att fortsätta engagera oss år ut och år
              in. Om vi river hinder och skapar möjligheter frigörs den drivkraft
              som finns hos de allra flesta.
            </seg>
          </u>
          <u>
            <seg>
              Den finns exempelvis hos Kahwar. Hon växte upp i Afghanistan
              där hon som flicka inte fick tillgång till utbildning, men hon
              lärde sig på egen hand. Efter två i Sverige jobbar hon nu som
              personlig assistent på dagarna och pluggar till undersköterska
              på kvällarna. Hennes drivkraft har gjort det möjligt, och det
              har kunnat ske tack vare att hon deltagit i Etableringslyftet
              som gav henne en intensivkurs i svenska språket. Det var vad hon
              behövde för att få ett arbete.
            </seg>
          </u>
          <u>
            <seg>
              Lösningen, fru talman, är inte revolutionerande eller unik. Det
              handlar om ett jobb att gå till och en skola som möter upp och
              kompenserar för det som hemmet inte kan ge i form av framtidstro
              och kunskap. För dem som inte fötts med svenska som modersmål
              är språket en av nycklarna till integration.
            </seg>
          </u>
          <u>
            <seg>
              Vi är därför glada att fler nu kommer att få samma chans som
              Kahwar genom det intensivår som har förhandlats fram genom januariavtalet.
              Det presenteras i dag och kommer inom kort att införas.
            </seg>
          </u>
          <u>
            <seg>
              En hel del görs, men mycket mer behövs. För Liberalerna är det
              viktigaste att säkerställa människors frihet, särskilt för dem
              vars frihet hotas mest. Vi behöver därför vända utvecklingen i
              landets alla utsatta områden. Vi behöver integrationspakter som
              i varje utsatt område ska förhandlas fram mellan staten, regionen,
              kommunen och de lokala fastighetsägarna.
            </seg>
          </u>
          <u>
            <seg>
              I integrationspakterna ska parterna komma överens om konkreta
              åtgärder och aktiviteter för att förbättra både den fysiska och
              den sociala miljön i området utifrån de specifika utmaningar och
              möjligheter som respektive område har. Det kan handla om att avsluta
              olaglig lokaluthyrning eller om klottersanering, läxhjälp eller
              hjälp till unga att få arbetslivserfarenheter.
            </seg>
          </u>
          <u>
            <seg>
              Statlig finansiering behöver bistå arbetet i form av en nationell
              fond för mer långsiktiga investeringar som kan lyfta dessa områden.
              De människor som bor i de utsatta områdena måste få vara delaktiga
              i arbetet och ingå i integrationspakterna.
            </seg>
          </u>
          <u>
            <seg>
              En del av det arbete som vi har varit med om att ta fram inom
              januariavtalet går i rätt riktning, men mycket mer behöver göras.
              En av de saker som vi prioriterar högst är just sådant som integrationspakter.
            </seg>
          </u>
          <u>
            <seg>
              Fru talman! Sverige ska vara ett öppet land som välkomnar nya
              invånare, ett land där vi oavsett ursprung skapar en gemensam
              framtid. Integration är en ömsesidig process mellan människor,
              där känslan av samhörighet är resultatet. Vi måste bli bättre
              på att ta till vara den kompetens som människor kommer hit med
              och samtidigt bli bättre på att ställa krav för att motivera dem
              som själva inte har tillräckligt stor drivkraft.
            </seg>
          </u>
          <u>
            <seg>
              Sverige måste till exempel bli bättre på att ta till vara den
              potential och det entreprenörskap som många nyanlända bär med
              sig och ge fler möjlighet att starta företag. Samtidigt behöver
              vi se över möjligheterna att dra in ersättningen för dem som skolkar
              från sfi-undervisningen. Rättigheter och skyldigheter behöver
              gå hand i hand.
            </seg>
          </u>
          <u>
            <seg>
              Den egna individens ansvar är viktigt, och det är även det engagemang
              som människor lägger på sin fritid för att skapa bra förutsättningar
              för integration. Ideella timmar som läggs på språkkaféer, läxhjälp
              och mentorskap är oerhört värdefulla för den som är ny i Sverige
              och försöker förstå hur samhället fungerar. Civilsamhället spelar
              en viktig roll för att främja nyanländas väg in i det svenska
              samhället men även för mottagandet av asylsökande, och det borde
              i ännu större utsträckning kunna spela en avgörande roll i integrationsarbetet.
            </seg>
          </u>
          <u>
            <seg>
              Fru talman! Det finns mycket kvar att göra för en väl fungerande
              integration i vårt land , där den drivkraft som Kahwar och personer
              som hon har tas till vara och där Josef och personer som han får
              känna framtidstro. Vi i Liberalerna har många förslag i våra reservationer
              och står såklart bakom samtliga, men för tids vinnande yrkar jag
              bifall endast till reserva ­ tion 22 som handlar om integrationspakterna.
            </seg>
          </u>
          <note>
            Anf. 58 LUDVIG ASPLING (SD) replik:
          </note>
          <u>
            <seg>
              Fru talman! Det är många som har haft glädje av invandring till
              Sverige. Företag kan leta kompetens ur en bredare bemanningspool,
              och människor med erfarenheter från olika hörn av världen kan
              dela med sig av dessa. Livet som invandrare i andra länder kan
              vara särskilt berikande för folk härifrån. Jag skulle till exempel
              aldrig ha blivit sverigedemokrat om jag inte hade sett Sverige
              lite mer ur ett utifrånperspektiv.
            </seg>
          </u>
          <u>
            <seg>
              Det finns dock en lite mer obehaglig sida av detta. Ord som balkongflickor,
              hedersförtryck och tvångsäktenskap var relativt okända när jag
              var barn, men tyvärr är fallet inte längre så. Det som gör problem
              som dessa speciella är att de ofta är kulturellt påbjudna. Om
              till exempel en förälder inom majoritetskulturen vill straffa
              ett barn som vill ha en pojk- eller flickvän måste föräldern dölja
              det för omgivningen för att inte totalt förlora ansiktet. Men
              i andra delar av Sveriges befolkning är det precis tvärtom. En
              förälder måste genomföra en viss handling för att inte förlora
              ansiktet. Det här gäller naturligtvis inte alla som flyttar till
              Sverige, men vissa bär med sig sådana problem.
            </seg>
          </u>
          <u>
            <seg>
              Jag hävdar att anledningen till att dessa problem har blivit
              vanligare i Sverige är att människor har flyttat hit från länder
              där det här inte alls ses som ett problem utan snarare som kulturell
              norm. De har tagit med sig normen hit. Jag undrar om Malin Danielsson
              och Liberalerna gör samma bedömning. Finns det ett samband mellan
              att många människor flyttar hit från kulturer som till exempel
              bygger på så kallad hederskultur och att problem sedan uppstår
              i Sverige?
            </seg>
          </u>
          <note>
            Anf. 59 MALIN DANIELSSON (L) replik:
          </note>
          <u>
            <seg>
              Fru talman! Det finns självklart ett samband, Ludvig Aspling,
              mellan kulturer där heder har ett stort inflytande och att vi
              ser en ökad mängd brott som dessa i vårt land. Det är inga konstigheter,
              och det har Liberalerna under lång tid varit tydliga med.
            </seg>
          </u>
          <u>
            <seg>
              Det är också därför som vi under väldigt lång tid har drivit
              på för att man ska kunna kartlägga och förebygga hedersproblematiken.
              Skolor ska ha koll på sådan problematik för att kunna fånga upp
              och förebygga den. Jag tror att vi är det parti som har drivit
              dessa frågor under längst tid. Vi uppmärksammade det här väldigt
              tidigt. Vår partiledare Nyamko Sabuni uppmärksammade det här under
              sin tid som integrationsminister för drygt tio år sedan.
            </seg>
          </u>
          <u>
            <seg>
              Vi har alltså en lång tradition av att se de här problemen och
              hitta åtgär ­ der för att komma åt dem. Det handlar ju om frihet
              för de flickor och pojkar som utsätts för hedersbrott som dessa,
              som inte på något sätt är acceptabla.
            </seg>
          </u>
          <note>
            Anf. 60 LUDVIG ASPLING (SD) replik:
          </note>
          <u>
            <seg>
              Fru talman! Malin Danielsson säger alltså att det är självklart
              att det finns ett sådant samband. Men hur kommer det sig då att
              så fort vi från Sverigedemokraterna talar om att det kan finnas
              något som kulturell belastning kniper Liberalerna sina pärlor
              och skriker i falsett. Det blev ett väldigt rabalder när vi påtalade
              att många av dessa problem har en kulturell dimension som helt
              klart är importerad.
            </seg>
          </u>
          <u>
            <seg>
              Innebär det här att Liberalerna har svängt nu? Existerar det
              i Liberalernas värld något som kan kallas kulturell belastning?
              Återigen: Vi säger inte att det här gäller alla som flyttar till
              Sverige, men det gäller vissa. Vi säger att problemet är vanligare
              bland vissa ursprungsländer jämfört med andra. Vi säger också
              att ett lämpligt uttryck för att beskriva problemet är just ”kulturell
              belastning”.
            </seg>
          </u>
          <note>
            Anf. 61 MALIN DANIELSSON (L) replik:
          </note>
          <u>
            <seg>
              Fru talman! Jag tror att det snarare är Sverigedemokraterna och
              Ludvig Aspling som har ändrat sitt sätt att uttrycka sig. I stället
              för att uttrycka sig med svepande kollektiva termer om grupper
              av människor har man nu börjat tala om individer.
            </seg>
          </u>
          <u>
            <seg>
              Från Liberalernas sida har vi hela tiden pratat om individer.
              Vi ser varje individ. Vi ser också att det är positivt att vi
              har invandring till Sverige. Den bidrar till att Sverige blir
              ett bättre land. Den bidrar till vår arbetskraft. Den bidrar på
              olika sätt till att vårt lands innovationskraft och konkurrenskraft
              i världen ökar.
            </seg>
          </u>
          <u>
            <seg>
              Men vi ser också att det kan finnas en del problem på det individuella
              planet. Det finns en del krockar mellan vår kultur och den kultur
              som man kommer från. Vi behöver hjälpa individer att se vad som
              är okej och vad som inte är okej i vårt samhälle.
            </seg>
          </u>
          <u>
            <seg>
              Den stora skillnaden, som jag ser det, är att Ludvig Aspling
              oftast pratar i de här svepande kollektiva termerna, där alla
              är ett problem. Även om Ludvig Aspling nu skakar på huvudet är
              det någonting som vi har hört under ganska lång tid. Det är också
              därför vi får den typ av utbrott som beskrivs när sverigedemokrater
              berättar kring invandring på det här sättet. Vi ska ta itu med
              de problem som finns, men vi ska såklart se den tillgång som invandring
              till vårt land utgör.
            </seg>
          </u>
          <note>
            Anf. 62 JOHANNA HARALDSSON (S):
          </note>
          <u>
            <seg>
              Fru talman! Hela vårt samhälle har påverkats av pandemin under
              det senaste året. Jag tror inte att någon debatt i denna kammare
              har genomförts utan att den nämnts. Vi gick in i krisen som kom
              i pandemins spår med en låg statsskuld och ordning och reda i
              statens finanser. Det har skapat möjligheter för riksdag och regering
              att göra stora insatser för att skydda liv och hälsa. Det har
              också kunnat rädda flera företag från konkurs och många anställda
              från arbetslöshet. Trots detta har många blivit arbetslösa. Många
              företag, inte minst inom branscher där många får sitt första jobb,
              har det oerhört tufft, till exempel inom hotell och restaurang
              och vissa delar av handeln.
            </seg>
          </u>
          <u>
            <seg>
              När vi nu debatterar integration gör vi det i skuggan av hög
              arbetslöshet och färre ingångsjobb. De som tidigare har haft svårast
              att få arbete, som lågt utbildade och utrikes födda, konkurrerar
              nu om de lediga jobben med fler inrikes födda och högre utbildade
              – de som blev av med jobben i krisens spår. Det är en svår situation
              som kräver handling.
            </seg>
          </u>
          <u>
            <seg>
              Budgeten för 2021 innehåller kraftfulla satsningar för att återstarta
              ekonomin och få oss ur krisen. Det är en budget som bedöms kunna
              bidra till 75 000 nya jobb. Där finns även förstärkningar av arbetsmarknadspolitiken
              genom ökade anslag till Arbetsförmedlingen, fler matchningstjäns
              ­ ter och arbetsmarknadsutbildningar. Medel har även tillförts
              så att fler kan ta del av introduktionsjobb och extratjänster.
              Vi har gjort det möjligt att förlänga tiden i olika stöd, exempelvis
              till start av näringsverksamhet, nystartsjobb, extratjänster och
              introduktionsjobb. Fler kan nu delta i utbildning med bibehållen
              ersättning och ta del av studiestartsstödet.
            </seg>
          </u>
          <u>
            <seg>
              Fru talman! Sverige har under flera år tagit emot ett stort antal
              flyktingar. För att integrationen ska fungera krävs insatser som
              gör att människor som kommer hit från helt andra delar av världen
              förstår vilket land de kommit till, hur samhället och arbetsmarknaden
              fungerar, vilka förväntningar som finns på dem som vill leva här
              och vilka rättigheter de har. Regeringen har därför förlängt samhällsinformationen
              från 60 till 100 timmar och gett Migrationsverket i uppdrag att
              senast i år förbereda obligatorisk samhällsintroduktion för asylsökande.
            </seg>
          </u>
          <u>
            <seg>
              Arbete och svenska språket är nycklar till delaktighet och integration.
              Därför är det oerhört viktigt att vi ser till att utrikes födda
              får bra språk ­ utbildning och stöd till arbete. För oss socialdemokrater
              är det just detta som är kärnan i integrationspolitiken, en integrationspolitik
              som har blivit alltmer arbetsmarknadsinriktad. Vi har gjort om
              rätten till etableringsplan till etableringsprogram som motsvarar
              andra arbetsmarknadspolitiska pro ­ gram, med samma krav och liknande
              villkor för alla arbetssökande.
            </seg>
          </u>
          <u>
            <seg>
              Fru talman! De som har flytt till Sverige är inte en homogen
              grupp. Alla har de olika bakgrund, utbildning och arbetslivserfarenhet.
              Därför behövs det flera olika insatser som kan passa olika grupper.
              Utbildningsplikt, kunskapslyft, ökad möjlighet att kombinera språkstudier
              med yrkesutbildning, snabbspår, jobbspår, extratjänster och introduktionsjobb
              – reform för reform har regeringen förstärkt jobbfokuset och förbättrat
              etableringen av nyanlända. Parternas etableringsjobb ska bli verklighet.
              Efter besluten som vi fattat här i riksdagen arbetar regeringen
              för att de ska finnas på plats före årets slut.
            </seg>
          </u>
          <u>
            <seg>
              För dem som kom till Sverige som flyktingar 2014 tog det fyra
              år innan hälften var i arbete. Det är en halvering av tiden om
              man jämför med dem som kom 2009. Samma statistik visar att de
              som kommit senare har en ännu snabbare etableringstakt. Men skillnaderna
              i sysselsättning och arbetslöshet mellan utrikes födda och inrikes
              födda är fortsatt stora, och vi behöver ständigt utvärdera, ompröva
              och förbättra de insatser som vi gör.
            </seg>
          </u>
          <u>
            <seg>
              Fru talman! Som jag nämnde tidigare är språket avgörande för
              att man ska kunna etablera sig på svensk arbetsmarknad. Vi har
              här i riksdagen nyligen fattat beslut om att införa språkplikt.
              Om man har försörjningsstöd och ens bristande språkkunskaper hindrar
              en från att ta ett jobb måste man delta i sfi eller motsvarande
              utbildning på folkhögskola. Regeringen har nyligen remitterat
              flera förslag om förbättrad sfi. Språkträning för anställ ­ da
              inom äldreomsorgen genomförs nu runt om i landet för att höja
              kvaliteten i omsorgen, men också för att skapa en mer stabil etablering
              på arbetsmarknaden för dem som i dag har bristande språkkunskaper.
            </seg>
          </u>
          <u>
            <seg>
              Jobb och egen försörjning ger självbestämmande, delaktighet och
              frihet att forma sitt eget liv. När fler utrikes födda kommer
              i arbete kan kompetensförsörjningen förbättras och skatteintäkterna
              öka. Vi behöver se till att alla som kan jobba också jobbar. Regeringens
              politik är inriktad mot att rusta människor och öppna vägar för
              fler att ta de jobb som växer fram när ekonomin återhämtat sig.
              Vi har allt att vinna på en lyckad integration.
            </seg>
          </u>
          <u>
            <seg>
              I morgon startar intensivåret. Något som vi alla är överens om
              i denna debatt, fru talman, är väl att vägen till självförsörjning
              och arbete behöver bli kortare för fler. Då behöver vi testa nya
              metoder och nya stöd. Intensiv ­ året innebär att kvinnor och
              män ska få del av insatser som sker parallellt eller i tät följd
              med högt tempo. Syftet är att man ska komma i arbete inom ett
              år. I den här åtgärden ska jämställdhetsperspektivet vara i fokus.
            </seg>
          </u>
          <u>
            <seg>
              Etableringen på svensk arbetsmarknad ska vara jämställd. Kvinnor
              och män ska få samma möjligheter och likvärdigt stöd för att kunna
              etablera sig på arbetsmarknaden, få jobb och försörja sig själv.
              Men det ser inte ut så i dag. Kvinnor möts inte av samma krav
              och förväntningar. De får inte likvärdigt stöd och inte den typ
              av stöd som i större utsträckning faktiskt leder till arbete,
              som arbetsmarknadsutbildningar och subventionerade anställningar.
            </seg>
          </u>
          <u>
            <seg>
              Därför har regeringen på flera olika sätt förstärkt styrningen
              av Arbetsförmedlingen. I regleringsbrevet för 2021 har myndigheten
              fått i uppdrag att ha ett jämställdhetsperspektiv i allt beslutsfattande
              på alla nivåer. Regeringen har också pekat ut specifika insatser
              där Arbetsförmedlingen behöver göra mer. Till exempel handlar
              det om att öka jämställdheten inom etableringsprogrammet och subventionerade
              anställningar. Man ska också vidta och planera åtgärder för att
              kvinnor och män ska få likvärdigt stöd, särskilt bland utrikes
              födda.
            </seg>
          </u>
          <u>
            <seg>
              Inom arbetsmarknadsutbildningen ser vi nu en ökning av andelen
              nya beslut som går till kvinnor. Det är ett resultat av regeringens
              uppdrag om ett mer jämställt deltagande i arbetsmarknadsutbildningar.
              Det går att vända utvecklingen, men det krävs politisk vilja och
              tydlig styrning för att etableringen ska bli mer jämställd.
            </seg>
          </u>
          <u>
            <seg>
              Vi har starka normer i Sverige om kvinnors arbetskraftsdeltagande.
              Vår välfärd med utbyggd förskola och äldreomsorg skapar goda förutsättningar
              för kvinnor att arbeta. Den socialdemokratiskt ledda regeringen
              har reformerat föräldraförsäkringen och avskaffat vårdnadsbidraget
              för att korta tiden det tar för utrikes födda kvinnor att ta sig
              in på arbetsmarknaden. Folkbildningen, civilsamhället och kommunerna
              gör ett viktigt jobb för att stärka språket och vägen till jobb
              för föräldralediga. Vi kommer att fortsätta hitta fler vägar för
              att förbättra jämställdheten, särskilt inom integrationspolitiken.
            </seg>
          </u>
          <u>
            <seg>
              Med det, fru talman, vill jag yrka bifall till förslaget i betänkandet
              och avslag på reservationerna.
            </seg>
          </u>
          <note>
            Anf. 63 LUDVIG ASPLING (SD) replik:
          </note>
          <u>
            <seg>
              Fru talman! Socialdemokraterna definierar begreppet ”integration”
              så här – jag läser innantill: Integration ska underlätta för individen
              att integrera gamla och nya livsmönster och livsstilar på det
              sätt hon själv önskar. Det här är en förutsättning för att människor
              ska utveckla en hel identitet och vara stolta över sin bakgrund.
              Ett mångkulturellt samhälle består av en mångfald av värderingar
              och förhållningssätt, som successivt påverkar varandra.
            </seg>
          </u>
          <u>
            <seg>
              Med andra ord är integration, utanför det rent ekonomiska, inget
              mer än det som invandrare vill att det ska vara. En person som
              kommer till Sverige och lär sig perfekt svenska, skaffar sig vänner
              och bekanta, inrättar sin livsstil efter det som anses normalt
              här och antar de livsmönster och värderingar som gäller i Sverige
              är ju integrerad. Men en person som inte lär sig ett ord svenska,
              inte över huvud taget anpassar sin livsstil efter det som är normerande
              i Sverige och kanske inte har någon kontakt alls med majoritetssamhället
              är precis lika integrerad, enligt Socialdemokraternas definition.
              Med andra ord har integrationsbegreppet från början definierats
              på så sätt att det egentligen inte betyder någonting alls, i regeringens
              mening.
            </seg>
          </u>
          <u>
            <seg>
              Jag vill därför fråga Johanna Haraldsson detta: Har Socialdemokraterna
              med avsikt gjort det för enkelt för sig här? Har man antagit denna
              definition av integration helt enkelt för att det ska vara omöjligt
              att misslyckas?
            </seg>
          </u>
          <note>
            Anf. 64 JOHANNA HARALDSSON (S) replik:
          </note>
          <u>
            <seg>
              Fru talman! Ludvig Aspling insinuerar en massa saker och vill
              att jag ska svara för något han läser upp ur något dokument, som
              jag inte riktigt vet vilket det är. Men som jag sa i mitt anförande
              är grunden för integration för Socialdemokraterna att du kan försörja
              dig själv, lär dig språket och kan delta i samhället. Där gör
              vi stora insatser.
            </seg>
          </u>
          <note>
            Anf. 65 LUDVIG ASPLING (SD) replik:
          </note>
          <u>
            <seg>
              Fru talman! Johanna Haraldsson har alltså aldrig hört talas om
              en proposition som heter Sverige, framtiden och mångfalden – från
              invandrarpolitik till integrationspolitik . Den här proposition
              fastslår explicit vad Socialdemokraterna menar med integrationsbegreppet.
              Känner man inte till detta undrar jag faktiskt vad man har i den
              här debatten att göra.
            </seg>
          </u>
          <u>
            <seg>
              Men om vi går vidare till det som kallas för ”en mångfald värderingar”,
              vilket är en grundbult i detta dokument, skulle jag vilja ställa
              en liten uppföljningsfråga. Enligt den här propositionen ska samhället
              präglas av en mångfald av värderingar, utan en begränsande princip.
              Alla värderingar som kommer från andra platser ska alltså vara
              välkomna. Jag kan se ett antal situationer där detta orsakar problem.
              Ett exempel är så kallat hedersförtryck, som flera debattörer
              i den här debatten har lyft.
            </seg>
          </u>
          <u>
            <seg>
              Enligt den definition som finns i det här dokumentet anser Socialde
              ­ mokraterna att alla värderingar är välkomna. Hade jag skrivit
              samma do ­ kument hade jag skrivit ungefär så här: en mångfald
              av värderingar inom ramen för vad som är acceptabelt med hänsyn
              till de mänskliga rättighet ­ erna, till exempel, eller vad som
              är acceptabelt i ett demokratiskt samhälle eller något sådant.
              Varför valde Socialdemokraterna att definiera integra ­ tionsbegreppet
              så brett att alla värderingar ska vara välkomna?
            </seg>
          </u>
          <note>
            Anf. 66 JOHANNA HARALDSSON (S) replik:
          </note>
          <u>
            <seg>
              Fru talman! Man kan undra om Ludvig Asplings vilja att debattera
              detaljer och andra partiers program beror på att man inte har
              någon egen integrationspolitik.
            </seg>
          </u>
          <u>
            <seg>
              Men – förlåt, jag glömde faktiskt din fråga. Kan han få ställa
              den igen?
            </seg>
          </u>
          <note>
            ( TREDJE VICE TALMANNEN: Nej .)
          </note>
          <u>
            <seg>
              Om ledamoten syftar på hedersrelaterat våld och förtryck som
              något som skulle vara accepterat i det svenska samhället är det
              absolut inte det. Vi har arbetat målinriktat för att skärpa lagstiftningen
              och arbetet mot just hedersrelaterat våld och förtryck i rättssystemet,
              socialtjänsten och skol ­ orna. Vi har infört en ny straffskärpningsgrund
              och utreseförbud för att skydda barn som riskerar att giftas bort
              eller könsstympas. Och ett särskilt hedersbrott har nu föreslagits
              av regeringens utredare.
            </seg>
          </u>
          <u>
            <seg>
              Att säga att vi tycker att alla värderingar och alla yttringar
              av och uttryck för dem är acceptabla är alltså inte rätt.
            </seg>
          </u>
          <note>
            Anf. 67 LEILA ALI-ELMI (MP):
          </note>
          <u>
            <seg>
              Fru talman! Den här debatten ska handla om integration. Men tyvärr
              handlar integrationsdebatten i dag inte alltid om hur integrationen
              ska förbättras. Det verkar som att en del har bestämt sig för
              att integration inte är möjligt och hellre vill tala om misslyckad
              integration för att hitta syndabockar för olika samhällsproblem.
              Det är betydligt enklare att sparka på den som står utanför än
              att skapa de förutsättningar som krävs för att alla ska kunna
              komma in.
            </seg>
          </u>
          <u>
            <seg>
              Men detta är en farlig strategi som varken skapar trygghet eller
              gemenskap i samhället. Trygghet bygger vi i stället genom att
              skapa förutsättningar för människor att mötas och lita på varandra.
              Trygghet bygger vi genom en politik som minskar klyftor och stärker
              välfärden för alla.
            </seg>
          </u>
          <u>
            <seg>
              Integration är en ömsesidig process som ställer krav på den som
              är ny i samhället och på samhället som helhet. Men hur ska vi
              lyckas med integrationen när grupper av människor ständigt utmålas
              som problem? Politiker som ständigt pekar ut ett vi och ett dom
              skapar en farlig situation där motviljan till integration bara
              skapar mer segregation.
            </seg>
          </u>
          <u>
            <seg>
              För att vi som samhälle ska kunna komma till rätta med segregationen
              måste vi riva de hinder som står i vägen för integration. Ett
              av de största av dessa hinder är att integrationsdebatten präglas
              av rasism och fördomar som står i vägen för rationella och långsiktigt
              hållbara beslut. Vi kommer aldrig att kunna lösa segregationen
              med en politik som är uppbyggd på rädsla för människor som är
              olika oss. I stället krävs en ekonomisk politik som minskar fattigdom
              och skapar goda förutsättningar för alla som växer upp i Sverige,
              oavsett var de eller deras föräldrar kommer ifrån.
            </seg>
          </u>
          <u>
            <seg>
              Fru talman! Det är inte konstigt att människor i det här landet,
              som år efter år har marinerats i en samhällsdebatt präglad av
              att peka ut nyanlända och asylsökande som problem, känner oro
              för att samhällsutvecklingen är på väg åt fel håll. När i princip
              alla samhällsproblem klistras på personer med utländsk bakgrund
              skapas en mycket destruktiv debatt som ger upphov till polarisering
              och främlingsfientlighet.
            </seg>
          </u>
          <u>
            <seg>
              Samtidigt vittnar många som har kommit nya till Sverige och verkligen
              försöker etablera sig här om en känsla av att göra allt men ändå
              inte släppas in. Och det är inte bara nyanlända som drabbas. Människor
              som har bott och verkat i Sverige i ett helt yrkesliv och även
              deras barn som är födda och uppvuxna här berättar om att de plötsligt
              möter hat och fördomar som de inte har sett tidigare.
            </seg>
          </u>
          <u>
            <seg>
              En fungerande integration kräver ett samhälle som håller ihop.
              Ojämlikhet och ekonomiska klyftor ökar segregationen och försämrar
              den mellanmänskliga tilliten, och det göder rasism.
            </seg>
          </u>
          <u>
            <seg>
              Därför är det inte bara nyanlända personer som förlorar på segregation.
              Hela vårt samhälle förlorar på det. För vad händer med ett samhälle
              där människor med olika bakgrund, olika erfarenheter och olika
              ekonomiska möjligheter inte möter varandra, där barn går i olika
              skolor och familjer lever i olika områden? Det blir ett mindre
              samhälle, där våra barn växer upp med alltför snäva uppfattningar
              om andra människors verklighet och om samhället de själva lever
              i. Det sätter vår största tillgång på spel: vår tillit till varandra.
            </seg>
          </u>
          <u>
            <seg>
              I dagens debatt låter det som att utlandsfödda som jag och mina
              grannar inte vill och aldrig kan vara en del av Sverige. Det blir
              en självförstärkande profetia. När man hela tiden pratar om människor
              som ett problem, som en börda och som icke-funktionella är risken
              att människor internaliserar den bilden.
            </seg>
          </u>
          <u>
            <seg>
              Vi kan inte tro att nyanlända ska integrera sig själva i ett
              eget hörn av samhället och sedan möta övriga samhället när de
              väl är klara med det. Integration är en ömsesidig process som
              tar tid och vars största hot är fördomar, rasism och diskriminering.
            </seg>
          </u>
          <u>
            <seg>
              En invandrad person kan inte integreras om hon inte inkluderas.
              Därför är det av största vikt att nyanlända människor tidigt inkluderas
              i det svens ­ ka samhället. Språkkunskaper, samhällskunskap, tillgång
              till utbildning, jobb och bostad är centralt för att få förutsättningar
              att skapa sig en framtid här.
            </seg>
          </u>
          <u>
            <seg>
              Den sittande regeringen har gjort stora insatser på de här områdena,
              men mer behöver göras, inte minst med tanke på den pågående pandemin,
              som riskerar att drabba nyanländas etablering hårt. Det som på
              lång sikt bäst främjar människors lika möjligheter är generella
              åtgärder som riktar sig till alla människor i samhället. Grunden
              är en bra och jämlik skola för barn, ungdomar och vuxna, men även
              insatser inom områden som arbetsmarknad, utbildning, hälso- och
              sjukvård och bostäder är nödvändiga för integrationen.
            </seg>
          </u>
          <u>
            <seg>
              Dessa åtgärder måste kompletteras med riktade åtgärder för nyanlända
              för att underlätta en hållbar etablering i samhället. Särskild
              vikt behöver läggas vid kvinnors väg till egen försörjning.
            </seg>
          </u>
          <u>
            <seg>
              Fru talman! Integrationen i Sverige ska vara bäst i världen.
              Den ska öka jämlikheten, värna jämställdheten och ge förutsättningar
              för ett samhälle som håller ihop. Om vi ska nå dit måste vi tala
              om vilken politik som gör skillnad på riktigt – inte ta den enkla
              vägen att skylla allt på en redan utsatt grupp i samhället. Inte
              nog med att det inte löser problemen; det skapar nya problem som
              är svåra att överskåda. Den politiska retoriken och engagemanget
              måste vara lösningsorientera de .
            </seg>
          </u>
          <u>
            <seg>
              Segregationen gör i dag att fattigdom och utländsk bakgrund sammanfaller.
              Det är ett samhällsproblem som i grunden inte har någonting med
              etnicitet att göra. Förortens invånare har varierat, men fattigdom,
              socialt utanförskap och hopplöshet har förenat dem genom decennier.
              Fattigdom har alltid varit en riskfaktor för ohälsa, kriminalitet
              och andra problem.
            </seg>
          </u>
          <u>
            <seg>
              Somliga vill avfärda Miljöpartiets politik som blind inför de
              utmaningar som finns i samhället kopplat till integration. Jag
              menar i stället att vi är ett av de få partier som fortfarande
              vågar möta dessa utmaningar utan att landa i förenklade slutsatser.
            </seg>
          </u>
          <u>
            <seg>
              Vi fokuserar på en politik som bidrar till att förbättra nyanländas
              för ­ utsättningar att etablera sig och bli delaktiga i samhället.
              För att integratio ­ nen ska fungera behöver människor mötas av
              möjligheter, inte motstånd och misstänksamhet.
            </seg>
          </u>
          <u>
            <seg>
              Med detta sagt vill jag yrka bifall till utskottets förslag och
              avslag på reservationerna.
            </seg>
          </u>
          <note>
            Anf. 68 LUDVIG ASPLING (SD) replik:
          </note>
          <u>
            <seg>
              Fru talman! Hur väl integrationspolitiken lyckas kan ju mätas
              på lite olika sätt. I budgetpropositionen presenterar regeringen
              siffror som gäller till exempel arbetslöshet och skolresultat
              för utrikesfödda. Där finns det skillnader.
            </seg>
          </u>
          <u>
            <seg>
              Jag tror dock att det finns andra aspekter på detta där skillnaderna
              är ännu större. Till exempel skriver Brå i sin rapport Tystnadskulturer
              från 2019 på sidan 46: ”Några intervjupersoner menar att vissa
              utlandsfödda brottsoffer inte uppfattar relationsvåld som något
              brottsligt. Detsamma kan gälla handlingar som i Sverige betraktas
              som barnmisshandel. Det be ­ sk rivs inte som en fråga om ren
              kunskapsbrist, utan att det handlar om normsystem.”
            </seg>
          </u>
          <u>
            <seg>
              Ytterligare ett exempel på värderingar som är lite annorlunda
              jämfört med vad som är normalt i Sverige finns i Statskontorets
              rapport från 2018, där det talas om ”traditioner och kulturer
              som utestänger kvinnor från arbetskraften”.
            </seg>
          </u>
          <u>
            <seg>
              Det finns ett otal källor som bekräftar detta, det vill säga
              att normer och värderingar skiljer sig åt, ibland ganska kraftigt
              och ibland med allvarliga konsekvenser. Jag vill därför fråga
              Ali-Elmi: Varför är den kulturella aspekten av integration ingenting
              som regeringen är intresserad av att mäta när man presenterar
              resultat i budgetpropositionen?
            </seg>
          </u>
          <u>
            <seg>
              Jag tycker till exempel att normsystem som rättfärdigar barnmisshandel
              är ett betydligt större och allvarligare problem än arbetslöshet
              och skolresultat. Håller inte Ali-Elmi med om det?
            </seg>
          </u>
          <note>
            Anf. 69 LEILA ALI-ELMI (MP) replik:
          </note>
          <u>
            <seg>
              Fru talman! Jag är den första att erkänna att integrationen i
              Sverige inte är optimal och att vi behöver göra mer. I dag har
              vi ett etableringsprogram på två år där en analfabet och en akademiker
              ska gå ett och samma program. Vi i Miljöpartiet vill individualisera
              etableringsprogrammet och skapa fler spår, så att människor får
              den hjälp de behöver.
            </seg>
          </u>
          <u>
            <seg>
              Däremot har jag inte samma perversa fixering som Sverigedemokraterna
              vad gäller människors kultur, bakgrund och etnicitet. Vi behöver
              jobba med att ge människor möjligheter och verktyg för att komma
              in i samhället.
            </seg>
          </u>
          <u>
            <seg>
              Visst finns det problem med hedersförtryck och barnaga. England
              förbjuder inte barnaga. Vi kan bara titta på det. Jag menar att
              människor som lever i Sverige, oavsett vilka de är, ska följa
              de regelverk och lagar som finns här.
            </seg>
          </u>
          <u>
            <seg>
              Jag vill ändå ställa en motfråga till Ludvig Aspling. Ni är ju
              det parti som skriker mest och ger en väldigt missvisande och
              alarmistisk bild av integrationen i Sverige. Samtidigt är ni det
              enda parti i Sverige som helt saknar integrationspolitik för att
              möta dessa utmaningar. I er kommittémotion skriver ni att regeringens
              insatser på integrationsområdet är avgränsade på etnisk grund.
              Jag vill då veta vilken etnicitet regeringen avgränsar sin integrationspolitik
              efter.
            </seg>
          </u>
          <note>
            Anf. 70 LUDVIG ASPLING (SD) replik:
          </note>
          <u>
            <seg>
              Fru talman! Ali-Elmi påstår att jag beskriver problemet på ett
              felaktigt sätt. Jag vill bara påpeka en gång till att jag alltså
              läser innantill ur en rapport från Brå. Brå är ju en expertmyndighet
              under regeringen, den regering som Ali-Elmis parti ingår i. Litar
              hon inte på den kanske hon ska lämna det partiet.
            </seg>
          </u>
          <u>
            <seg>
              Citatet ur motionen känner jag inte igen. Men när man talar om
              föreningar baserade på etnisk grund, vilket jag misstänker är
              det som åsyftas med det som Ali-Elmi anför, handlar det alltså
              inte om någon enskild etnicitet, utan det finns en mängd olika.
              Jag vet inte exakt hur många, men vi pratar om kanske 30, 40 eller
              50.
            </seg>
          </u>
          <u>
            <seg>
              Men låt oss återgå till frågan, för jag hörde inget svar. Jag
              kanske ska upprepa den en gång till. När regeringen presenterar
              resultat för integra ­ tionspolitiken lämnar man den kulturella
              aspekten av integrationen helt utanför. Det handlar uteslutande
              om skolresultat, arbetslöshet och hälsa. Varför gör man det?
            </seg>
          </u>
          <u>
            <seg>
              Vi tycker att den kulturella aspekten av integration är väldigt
              viktig, för många människor i Sverige far illa på grund av värderingar
              som helt enkelt inte är acceptabla i ett demokratiskt samhälle.
              En sådan kommer till uttryck i den rapport från Brå som jag hänvisar
              till, där det står att männi ­ skor ser barnmisshandel som något
              acceptabelt och att det är en del av ett normsystem.
            </seg>
          </u>
          <u>
            <seg>
              Jag noterade att Ali-Elmi i sitt anförande sa att integration
              är en process från två håll. Det vill säga att de som flyttar
              till Sverige ska anpassa sig till viss del, och vi som redan bor
              här ska anpassa oss till viss del. Okej, fine! Kan Ali-Elmi då
              förklara hur man ska hantera normsystem som rättfärdigar barnmisshandel?
              Det är återigen alltså inte jag som påstår att de finns, utan
              det är Brå, regeringens egen expertmyndighet.
            </seg>
          </u>
          <note>
            Anf. 71 LEILA ALI-ELMI (MP) replik:
          </note>
          <u>
            <seg>
              Fru talman! Givetvis ska vi värna barns rättigheter. Ludvig Aspling
              försöker få det att låta som om vi välkomnar barnaga. Det är förbjudet
              att slå barn i Sverige, och alla ska följa de regler som finns
              i Sverige, punkt slut.
            </seg>
          </u>
          <u>
            <seg>
              Sedan vet jag inte vilken rapport du hänvisar till, Ludvig Aspling.
              När du väljer ut en mening i rapporten och ställer dig här i kammaren
              och frågar specifikt om den blir det svårt för mig att bemöta
              det.
            </seg>
          </u>
          <u>
            <seg>
              Det som är viktigt för integrationen är att människor faktiskt
              möts av möjligheter i stället för motstånd och misstänksamhet.
            </seg>
          </u>
          <u>
            <seg>
              Jag vill gärna återkomma till min fråga, för den har Ludvig Aspling
              inte svarat på: Hur vill ni lösa integrationsproblemen? Men jag
              stannar där, för jag ser att Ludvig Aspling inte har någon ytterligare
              replik.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Jämställdhet och åtgärder mot diskriminering
          </note>
          <note>
            Arbetsmarknadsutskottets betänkande 2020/21:AU10
          </note>
          <note>
            Jämställdhet och åtgärder mot diskriminering
          </note>
          <note>
            föredrogs.
          </note>
          <note>
            Anf. 72 JOSEFIN MALMQVIST (M):
          </note>
          <u>
            <seg>
              Fru talman! Sverige är ett av världens mest jämställda länder,
              men på senare år har vi sett att utvecklingen i flera delar har
              stannat av. I andra delar går utvecklingen till och med åt helt
              fel håll. Jag tänkte i dagens debatt om jämställdhet här i riksdagens
              kammare ta avstamp i tre konkreta exempel, tre områden som djupt
              bekymrar mig när det gäller utvecklingen av jämställdhet i Sverige.
            </seg>
          </u>
          <u>
            <seg>
              Det första exemplet rör hedersförtrycket. Mycket tyder på att
              hedersförtrycket ökar, att utbredningen ökar runt om i Sverige.
              Den senaste uppskattningen, som vi har fått av forskare i Sverige,
              är att så många som var sjätte niondeklassare i Stockholm, Göteborg
              och Malmö, våra storstadsområden, lever under hedersförtryck.
              Många av dessa lever också under hedersvåld.
            </seg>
          </u>
          <u>
            <seg>
              Detta är en fråga som måste få absolut högsta politiska prioritet.
              Det är en fråga om frihet. Det handlar om människor som i många
              fall har flytt från förtryck och som har sökt sig till Sverige
              för att leva ett fritt liv här. Och här möts de av fortsatt och
              ännu mer omfattande förtryck.
            </seg>
          </u>
          <u>
            <seg>
              Jag är därför glad för att vi äntligen, efter åratal av påstötningar
              från bland annat Moderaterna, kan se att kompetensteamet mot hedersförtryck
              vid Länsstyrelsen i Östergötland nu permanentas. Vi har tjatat
              om det i denna kammare, men nu ser vi att det faktiskt verkar
              bli verklighet. Det är jag väldigt glad för.
            </seg>
          </u>
          <u>
            <seg>
              Men jag kan konstatera att väldigt mycket återstår. Vi kunde
              redan för drygt ett år sedan ha haft en ny lagstiftning på plats
              med en ny straffskärpningsgrund när det gäller heder. Det handlar
              alltså om att man ska dömas hårdare för brott som begås i hederns
              namn. Regeringen valde i stället att förhala den lagstiftningen.
              Det var färdigutrett under förra mandatperio ­ den. Men man valde
              att tillsätta ännu en utredning. Nu hoppas vi att detta snart
              ska bli verklighet.
            </seg>
          </u>
          <u>
            <seg>
              Vi ser att vi behöver fler insatser för att uppskatta hedersförtryckets
              utbredning i Sverige. Därför har vi från moderat sida bland annat
              tagit initiativ till att man ska ta reda på omfattningen av moralpoliser
              i Sverige och göra det brottsligt att utöva den typ av förtryck
              som så kallade moralpoliser gör i Sverige – för att nämna ett
              par konkreta exempel.
            </seg>
          </u>
          <u>
            <seg>
              Senast 2019 förnekade företrädare för Socialdemokraterna i Umeå
              förekomsten av hedersförtryck. Islamofobi användes som argument
              för att inte genomföra en kartläggning av hedersförtryckets utbredning
              i kommunen. Det är svårt att skaka av sig känslan att det är föreställningar
              som dessa som gör att Socialdemokraterna förhalar och bromsar
              insatser för att stoppa hedersförtrycket i Sverige.
            </seg>
          </u>
          <u>
            <seg>
              Mitt andra exempel rör våld i nära relationer. Var tredje vecka
              mördas en kvinna av sin partner i Sverige. En stor del av våldet
              i nära relationer är sexuellt. Under Stefan Löfvens första fem
              år som statsminister ökade unga kvinnors utsatthet för sexualbrott
              med 360 procent. Det är en kraftig ökning. Vi har också sett ökningar
              av anmälningar, men vi ser fortsatt att mörkertalet är stort.
              Många som utsätts för denna typ av brottslighet känner fortfarande
              inte att det är meningsfullt att anmäla så att rättskipningen
              får ha sin gång, för det är så få av dessa brott som klaras upp.
            </seg>
          </u>
          <u>
            <seg>
              I den senaste rapporten från Brottsförebyggande rådet ser vi
              att det har ökat något. Vi kan till exempel titta på våldtäkter.
              Det ligger nu någonstans kring 6 av 100. Det är fortfarande en
              extremt låg andel. Drygt 6 procent av våldtäktsbrotten klaras
              upp. Det är i praktiken straffrihet. Här har politiken en enorm
              hemläxa att göra. Vi har i denna kammare på område efter område
              gång på gång drivit på regeringen och kört över regeringen med
              tillkännagivanden för att få till straffskärpningar när det gäller
              våldtäkt och en generell översyn av sexualbrott i 6 kap. brottsbalken
              i straffskärpande riktning. Men fortfarande ser vi att det tar
              för lång tid att få dessa insatser på plats.
            </seg>
          </u>
          <u>
            <seg>
              Det tredje konkreta exemplet är att vi skulle vilja möjliggöra
              fotboja direkt när det gäller våld i nära relationer. Vi vill
              inte att det ska vara som i dag, att det kan bli aktuellt först
              efter att en överträdelse av kontaktförbudet har begåtts . Det
              måste vara möjligt med fotboja direkt om man ser att det föreligger
              skäl för detta.
            </seg>
          </u>
          <u>
            <seg>
              Vi har i vår budget fördubblat stödet till kvinnojourer, jämfört
              med regeringens budget. Jag tycker att det är värt att nämna.
              Men vi ser även här att det finns mer kvar att göra. Det gäller
              till exempel Nationellt centrum för kvinnofrid i Uppsala. Det
              är en framgångsrik verksamhet där man stöttar brottsoffer och
              bedriver forskning kring våld i nära relationer och även sexualbrott.
              Vi ser att den neddragning som regeringen gjorde av deras budget
              fortfarande inte är återställd. Vi driver fortsatt på för att
              Nationellt centrum för kvinnofrid ska få en återställd budget
              så att de kan fortsätta utveckla sitt viktiga arbete för att öka
              jämställdheten i Sverige.
            </seg>
          </u>
          <u>
            <seg>
              Vi står givetvis bakom alla våra reservationer, men för tids
              vinning yrkar jag bifall bara till nummer 5.
            </seg>
          </u>
          <note>
            Anf. 73 ANN-CHRISTINE FROM UTTERSTEDT (SD):
          </note>
          <u>
            <seg>
              Fru talman! Vi står givetvis bakom alla våra yrkanden och reservatio
              ­ ner, men jag väljer att yrka bifall bara till reservation nummer
              2, som berör frågan om hedersrelaterat våld och förtryck, något
              som tillåtits bli ett allvarligt samhällsproblem hos oss.
            </seg>
          </u>
          <u>
            <seg>
              Att detta ens kan ske i Sverige år 2021 är skrämmande, och det
              förstör såklart vårt jämställdhetsarbete. Det har skett en ohälsosam
              inflyttning till vårt land, som medfört att kvinnor i Sverige
              i dag inte kan röra sig fritt och leva ett självständigt liv.
              De förtrycks, tvingas skyla sig, kränks, gifts bort mot sin vilja,
              misshandlas och mördas – allt i hederns namn.
            </seg>
          </u>
          <u>
            <seg>
              Denna så kallade hederskultur och det hedersvåld som mer och
              mer breder ut sig ska självklart inte ens förekomma i vår del
              av världen. Om vi kunde få bestämma skulle den unkna kvinnosynen
              förstås inte förekomma någonstans i världen. Men vi kan tyvärr
              inte det. Något vi däremot kan påverka är hur det ska se ut i
              vårt land. Enligt de jämställdhetspolitiska mål som vårt land
              har ska kvinnor och män ha samma rätt och möjlighet att vara aktiva
              medborgare. Detta är ett mål som inte kan uppfyllas så länge hederskulturen
              inte stoppas.
            </seg>
          </u>
          <u>
            <seg>
              Vi som är förtroendevalda måste tillsammans inse allvaret och
              en gång för alla sätta stopp för det hedersrelaterade våldet.
              Det är styrande politiker skyldiga drabbade kvinnor och barn,
              och det är det minsta man kan begära av vår så kallade feministiska
              regering.
            </seg>
          </u>
          <u>
            <seg>
              Fru talman! Sverigedemokraterna kommer aldrig att acceptera en
              normalisering av hedersrelaterad brottslighet som om den vore
              ett naturligt inslag hos oss. Vi presenterar därför en rad konkreta
              förslag för att komma till rätta med detta:
            </seg>
          </u>
          <u>
            <seg>
               Stoppa den oansvariga invandringen så att vi har en chans att
              återuppbygga ett sammanhållet land.
            </seg>
          </u>
          <u>
            <seg>
               Kartlägg hur stor utbredningen av hedersvåldet är i vårt svenska
              samhälle.
            </seg>
          </u>
          <u>
            <seg>
               Stoppa de parallella medeltida samhällsstrukturerna som har
              växt fram.
            </seg>
          </u>
          <u>
            <seg>
               Informera dem som kommer till Sverige. Från dag ett ska man
              veta vilka normer, lagar och regler som gäller och måste följas
              i vårt land. Det ska vara fullständigt tydligt att hederskultur
              inte ingår i vårt väster ­ ländska sätt att leva.
            </seg>
          </u>
          <u>
            <seg>
               Sprid kunskap till dem som i sitt yrkesliv tvingas att hantera
              hedersvåld.
            </seg>
          </u>
          <note>
             Utöka stödet till civilsamhällets arbete mot hedersbrott.
          </note>
          <u>
            <seg>
               Erbjud kvinnojourer speciellt för hedersvåldsdrabbade tills
              vi kommit till rätta med situationen.
            </seg>
          </u>
          <u>
            <seg>
              Sist men inte minst: Vill man inte anpassa sig till vår västerländska
              samhällsstruktur och våra svenska traditioner ska man heller inte
              bo i Sverige.
            </seg>
          </u>
          <u>
            <seg>
              Förutom det importerade hedersvåldet finns också allvarliga problem
              med övrigt våld i nära relationer och mäns våld mot kvinnor. Varje
              år dödas flera kvinnor av män som de har eller har haft en parrelation
              med. Regeringen har som uttalad ambition att mäns våld mot kvinnor
              ska upphöra. Det är bra, men mer behöver göras.
            </seg>
          </u>
          <u>
            <seg>
              Ett steg i rätt riktning vore införandet av en nollvision för
              kvinnovåld. En nollvision som uttalat mål skulle ännu tydligare
              visa att politiken inser och arbetar utifrån frågans faktiska
              allvar. Ingen ska någonsin behöva tvivla på att samhället verkligen
              prioriterar denna fråga och ägnar den största möjliga uppmärksamhet.
              De kvinnor som utsätts för våld ska vara säkra på att samhället
              står på deras sida och att förövaren kommer att straffas.
            </seg>
          </u>
          <u>
            <seg>
              Fru talman! När Sverigedemokraterna pratar om jämställdhet gör
              vi det i termer av lika rättigheter och möjligheter för såväl
              kvinnor som män att själva forma sitt liv. Varje individ ska stå
              fri att göra sina egna individuella livsval utan att det offentliga
              ska försöka styra eller påverka.
            </seg>
          </u>
          <u>
            <seg>
              De jämställdhetspolitiska målen utgår i grunden också från en
              likvärdig tanke. En närmare granskning visar dock att målen allt
              som oftast utgår från att jämställdhet nås först när en jämn könsfördelning
              genomsyrar hela samhället. Detta är en tydlig skiljelinje mellan
              vår och regeringens syn på jämställdhet.
            </seg>
          </u>
          <u>
            <seg>
              Det är nämligen vår övertygelse att det individuella perspektivet
              aldrig får överskuggas av ideal och målbilder om en viss fördelning.
              Mål som fokuserar på detta riskerar att föra in icke önskvärda
              element som diskriminering – och det är ju det vi vill motverka,
              eller hur?
            </seg>
          </u>
          <u>
            <seg>
              Vi anser att Jämställdhetsmyndigheten liksom alla former av kvotering
              ska avvecklas. Ett jämställdhetsarbete måste bedrivas inom alla
              myndigheter för att få genomslag, och det här tror vi kommer att
              få bäst genomslag om myndigheterna själva ansvarar för sitt jämställdhetsarbete.
            </seg>
          </u>
          <u>
            <seg>
              Fru talman! Olyckligtvis styrs Sverige av en regering där Miljöpartiet,
              med endast 4,41 procent av väljarnas stöd i ryggen, är med och
              påverkar landets riktning. Det är ett väldigt litet parti med
              väldigt stor makt över svenska folkets vardag. Kvotering, genusidéer
              och den växande splittring ­ en i landet kommer att fortsätta
              så länge Miljöpartiet har ett så stort inflytande.
            </seg>
          </u>
          <u>
            <seg>
              När man tror att saker och ting faktiskt inte kan bli värre så
              blir de det. Sverige har berikats med en jämställdhetsminister
              som i mediala utspel delar upp befolkningens möjligheter i livet
              beroende på om man är inrikes eller utrikes född och beroende
              på vad man har för färg på sin hud – om man är vit eller färgad.
            </seg>
          </u>
          <u>
            <seg>
              Vi som är vita, födda i vårt eget land Sverige, nedvärderas och
              ska framöver lämna ifrån oss positioner till utrikesfödda. Kvinnor
              ska alltså konkurrera ut kvinnor oavsett kompetens eller personlig
              lämplighet. De kvalifikationer som nu betyder något är födelseland
              och hudfärg.
            </seg>
          </u>
          <u>
            <seg>
              Det här väcker en hel del frågor. Hur ska bortvalet av vita svenskar
              genomföras? Är det regeringens avsikt att positioner framöver
              ska fördelas efter hudfärg eller födelseland? Vart ska vi vita
              svenskar förpassas? Hur kan vårt älskade Sverige ha hamnat så
              här snett? Har inte regeringen lärt sig något av historien? Vart
              är vi egentligen på väg?
            </seg>
          </u>
          <u>
            <seg>
              Fru talman! Jämställdhetsministerns åsikter och att regeringen
              står bakom dessa gör mig faktiskt rädd på riktigt. Jag kan konstatera
              att garanten för ett sammanhållet Sverige som strävar framåt och
              utvecklas i positiv riktning, i lagom takt, är Sverigedemokraterna.
            </seg>
          </u>
          <note>
            Anf. 74 ALIREZA AKHONDI (C):
          </note>
          <u>
            <seg>
              Fru talman! Talarordningen här i kammaren gör att jag allt som
              oftast kommer efter Sverigedemokraternas representant i debatterna.
              Varje gång slås jag av det faktum att vi uppenbarligen lever i
              olika verkligheter. Det kommer jag inte ifrån.
            </seg>
          </u>
          <u>
            <seg>
              Vi hörde ordval som ”bortvalet av vita svenskar” och att vi inte
              har lärt oss någonting av historien. Jag är väldigt glad att vi
              i mångt och mycket har lärt oss en hel del av historien men också
              tagit väldigt stora kliv framåt i det ämne som är föremål för
              debatten i dag, nämligen jämställdheten. Det är 100 år sedan den
              här församlingen fattade beslut om allmän och lika rösträtt. Jag
              är väldigt tacksam mot de förkämpar som såg till att det här blev
              verklighet.
            </seg>
          </u>
          <u>
            <seg>
              Jämställdhet är ett politikområde med väldigt många bottnar.
              Det finns därför väldigt mycket att ta upp i denna debatt. Jag
              vill börja med att prata om ekonomisk jämställdhet, ett område
              som sällan tas upp i debatten men som är direkt avgörande för
              att vi ska nå de mål som den här församlingen har fattat beslut
              om.
            </seg>
          </u>
          <u>
            <seg>
              Fru talman! Sverige omnämns ofta som ett av världens mest jämställda
              länder, men i den rapport som presenterades av Kommissionen för
              jämställda livsinkomster framkommer en helt annan bild. Kommissionen
              kallar det ett ”haveri” att inget har hänt med kvinnors livsinkomster
              sedan 1995. Jag måste dessvärre hålla med om det ordvalet.
            </seg>
          </u>
          <u>
            <seg>
              Sverige har under lång tid genomfört flera reformer som har stärkt
              kvinnors ekonomiska egenmakt. Framför allt på 70-talet genomfördes
              reformer såsom avskaffandet av sambeskattningen, inrättandet av
              en generell barnomsorg, föräldrapenning med mera , som har haft
              särskilt stor betydelse för kvinnors ekonomiska självständighet.
            </seg>
          </u>
          <u>
            <seg>
              Även rutreformen, som genomfördes på initiativ av Centerpartiet,
              kan anses vara en jämställdhetsreform då den har lett till att
              fler kvinnor driver eget företag. Men den har också frigjort tid
              från det obetalda hemarbetet.
            </seg>
          </u>
          <u>
            <seg>
              Det är cirka 50 år sedan 70-talets jämställdhetsreformer, men
              kvinnor drar fortfarande det kortaste strået ekonomiskt. En kvinna
              har i genomsnitt 77 procent av en mans livsinkomst – hör och häpna.
              Den grupp som har det sämst ställt ekonomiskt är äldre kvinnor,
              som utgör 78 procent av dem med garantipension.
            </seg>
          </u>
          <u>
            <seg>
              Män har i praktiken fortfarande en gräddfil när det gäller offentliga
              stödåtgärder. Kvinnor tar generellt ut ersättningar som kompenserar
              dem ekonomiskt på grund av frånvaro från arbetsmarknaden, medan
              män i större utsträckning tar emot insatser och stöd som för dem
              närmare arbetsmarknaden. Män får generellt mer stöd till egna
              företag och har högre kapitalinkomster som beskattas lägre än
              inkomst av tjänst.
            </seg>
          </u>
          <u>
            <seg>
              Det blir i förlängningen ett slags dubbelbestraffning som påverkar
              kvinnors livsinkomst negativt. Även ojämställdhet i familjelivet
              begränsar kvinnors ekonomiska utrymme och möjlighet till karriär
              och påverkar livsinkomsten negativt.
            </seg>
          </u>
          <u>
            <seg>
              Fru talman! Utöver inkomst av tjänst blir det allt viktigare
              att äga och låta sitt kapital växa som en del av inkomsten och
              inte minst ur ett livs ­ inkomstperspektiv. Oavsett om det gäller
              aktier, bolag, fastigheter, mark eller skog ligger kvinnors ägande
              på efterkälken. På bolagssidan är köns ­ skillnaderna stora. Knappt
              30 procent av alla företagare är kvinnor. Där ­ emot har bara
              en fjärdedel av bolagen en kvinna som verklig huvudman. Allt detta
              leder till ekonomisk ojämställdhet.
            </seg>
          </u>
          <u>
            <seg>
              Det är uppenbart att det utöver normer och värderingar även finns
              ekonomiska strukturer som begränsar människors egenmakt utifrån
              kön. Därför är det mer allvarligt att flera brister i myndigheternas
              handläggning, vägledning och information som försvårar människors
              möjlighet att göra ett medvetet val har uppdagats på senare år.
            </seg>
          </u>
          <u>
            <seg>
              Till exempel bedömer Arbetsförmedlingen etableringsinsatser på
              lösa grunder som ställer kvinnor längre bort från arbetsmarknaden.
              Kvinnor får i större utsträckning stämpeln ej matchningsbar. Det
              är anmärkningsvärt men förklarar delvis varför utrikesfödda kvinnor
              har ett betydligt lägre arbetskraftsdeltagande än svenskfödda
              kvinnor. Vi vet även att våra myndigheter inte könsuppdelar statistik
              i tillräckligt hög grad, vilket försvårar en bra jämställdhetsanalys.
            </seg>
          </u>
          <u>
            <seg>
              Mot bakgrund av det som jag har sagt kan vi tyvärr konstatera
              att det jämställdhetspolitiska målet om ekonomisk jämställdhet
              är långt ifrån nått och inte kommer att nås i närtid om inget
              aktivt görs.
            </seg>
          </u>
          <u>
            <seg>
              Fru talman! Centerpartiet har inom ramen för januariavtalet en
              viktig roll i det ekonomiska jämställdhetsarbetet. Vi genomför
              just nu en historisk transformation av svensk arbetsmarknad som
              innefattar en reformering av Arbetsförmedlingen , där bland annat
              etableringsuppdraget ingår. Vi moderniserar anställningsskyddet
              och stärker kompentensutvecklingen i arbetslivet. Vi genomför
              också en reform av svenska för invandrare, både dess innehåll
              och dess struktur.
            </seg>
          </u>
          <u>
            <seg>
              Jag nämner dessa reformer för att vi har stora utmaningar med
              utrikesfödda kvinnors arbetskraftsdeltagande och därmed deras
              ekonomiska frihet och jämställdhet.
            </seg>
          </u>
          <u>
            <seg>
              Vi har också i våra förhandlingar kring regleringsbreven för
              diverse myndigheter haft tydliga jämställdhetsglasögon. Bland
              annat såg vi till att Jämställdhetsmyndigheten fick i uppdrag
              att kartlägga könsskillnader i utbildningsval. Vi ser nu ett tydligt
              behov av ett samlat uppdrag kring uppföljning av den ekonomiska
              politikens effekter på jämställdhet, vilket rimligen borde kunna
              tillfalla Jämställdhetsmyndigheten.
            </seg>
          </u>
          <u>
            <seg>
              Fru talman! Det går tyvärr inte att debattera jämställdhet utan
              att nämna mäns våld mot kvinnor, eller hedersförtryck för den
              delen. För mig som man, och dessutom en utrikesfödd man, gör det
              på riktigt ont i hjärtat att vi ännu i dag, 2021, brottas med
              denna typ av samhällsutmaningar.
            </seg>
          </u>
          <u>
            <seg>
              Förra året dödades 13 kvinnor av män i deras egen närhet. Det
              är 13 kvinnor för många. Närmare en femtedel av de anmälda misshandelsbrotten
              under 2019 rörde misshandel av en närstående med vilken offret
              har eller har haft en parrelation med. Vi ser också att mäns sexuella
              våld mot kvinnor inte minskar. Tvärtom nås vi ständigt av nyheter
              om sexköp, våldtäkter och sexuella trakasserier.
            </seg>
          </u>
          <u>
            <seg>
              Kompetensen när det gäller mäns våld mot kvinnor och sexualbrott
              behöver höjas. Inte minst behöver det finnas tillräckligt med
              skyddade boenden, och de behöver hålla hög kvalitet och självklart
              erbjuda rehabilitering från våld. Men det är också viktigt att
              alla berörda som arbetar med dessa viktiga frågor inom socialtjänst,
              polis och domstolsväsen får ta del av de kompetenshöjande insatserna
              på området.
            </seg>
          </u>
          <u>
            <seg>
              Jag hade egentligen lite mer att säga, men jag ser att min talartid
              är slut. Men jag vill avslutningsvis yrka bifall till Centerpartiets
              reservation 9 i detta betänkande. Vi står naturligtvis bakom alla
              våra yrkanden, men för tids vinnande får det bli så här.
            </seg>
          </u>
          <note>
            Anf. 75 CICZIE WEIDBY (V):
          </note>
          <u>
            <seg>
              Fru talman! Vi debatterar jämställdhet och åtgärder mot diskriminering.
              För att ens veta om det finns någon diskriminering måste man mäta
              och fråga. Jag har därför i dag valt att prata om jämlikhetsdata,
              som är information om hur olika diskrimineringsgrunder, till exempel
              religion, hudfärg eller etnicitet, är fördelade i populationen
              och hur de samverkar med varandra. Avsikten med jämlikhetsdata
              är att undersöka förekomsten och effekterna av just diskriminering.
            </seg>
          </u>
          <u>
            <seg>
              Fru talman! Sverige kritiseras regelbundet av FN, EU och Europarådet
              för att inte samla in relevant kunskap och systematisk statistik
              om olika minoriteters situation. Slutsatsen är att jämlikhetsdata
              både kan och bör införas och praktiseras mer systematiskt även
              i Sverige.
            </seg>
          </u>
          <u>
            <seg>
              Jag noterar att det krävs mer kunskap om olika gruppers utsatthet
              för att kunna motverka just diskriminering och ojämställdhet i
              samhället. Segregationen och ojämlikheten är som mest tydliga
              i relation till diskrimineringsgrunderna etnisk tillhörighet,
              nationellt ursprung eller hudfärg samt religion och annan trosuppfattning.
            </seg>
          </u>
          <u>
            <seg>
              Utskottet hänvisar i sitt ställningstagande bland annat till
              att EU-kommissionen i två nya handlingsplaner lyfter fram vikten
              av jämlikhetsdata. Jag välkomnar det och noterar att kommissionen
              bland annat uppmanar medlemsländerna att förbättra insamlingen
              av just jämlikhetsdata. Men jag beklagar att utskottet inte också
              ser detta behov.
            </seg>
          </u>
          <u>
            <seg>
              Frågan om huruvida Sverige bör införa jämlikhetsdata har utretts
              av Diskrimineringsombudsmannen i samråd med Datainspektionen,
              Statistiska centralbyrån och Folkhälsomyndigheten. Slutsatsen
              är att jämlikhetsdata både kan och bör införas i Sverige, dels
              på grund av de internationella församlingar som Sverige ingår
              i och de åtaganden som Sverige i dessa sammanhang har skrivit
              under, dels på grund av att internationella överenskommelser och
              svensk lagstiftning avseende skydd av känsliga personuppgifter
              tillåter detta så länge det sker med syftet att motverka diskriminering
              och främja jämlikhet och så länge som de som tillfrågas ger sitt
              samtycke och försäkras.
            </seg>
          </u>
          <u>
            <seg>
              Fru talman! Sverige präglas i dag av växande klyftor. Segregationen
              och ojämlikheten är som mest tydliga i relation till diskrimineringsgrunderna
              etnisk tillhörighet och nationellt ursprung eller hudfärg.
            </seg>
          </u>
          <u>
            <seg>
              Jämlikhetsdata används redan som metod av ett flertal myndigheter.
              Botkyrka kommun använder den. Samtliga diskrimineringsgrunder
              förekommer numera som variabler för självkategorisering.
            </seg>
          </u>
          <u>
            <seg>
              Vad gäller användandet av olika etniska och rasliga minoriteter
              som kategorier används i stället större klassificeringar. Det
              man har nu är utrikesfödd, utländsk bakgrund och födelseland och
              ibland också så kallade närmevärden såsom utomeuropeisk bakgrund.
              Det är inte heller många studier och undersökningar som tar ett
              helhetsgrepp om frågan, det vill säga inkluderar alla diskrimineringsgrunder
              i samma frågeformulär eller intervju.
            </seg>
          </u>
          <u>
            <seg>
              Samtidigt tyder mycket på att en majoritet av den svenska befolkning
              ­ en är positiv till införandet av jämlikhetsdata på en mer systematisk
              och institutionaliserad nivå – inte minst minoriteterna själva.
              Trycket på Sverige att etablera jämlikhetsdata som norm växer
              sig allt starkare inom olika organisationer. RFSL, alltså riksförbundet
              för sexuellt likaberättigande, Handikappförbunden och många funkisnätverk
              efterfrågar det här, liksom Sverigefinska riksförbundet , Afrosvenskarnas
              riksförbund och Muslimska Organisationer i Samverkan . Ja, ni
              förstår – det är otroligt många aktörer. De som upplever diskriminering,
              ser diskriminering och vill synliggöra diskriminering är för det.
            </seg>
          </u>
          <u>
            <seg>
              Fru talman! Det duger inte att vara bäst i klassen enbart i retorikens
              värld. Det skydd och de rättigheter som de olika minoriteterna
              tillerkänns på papperet är fullständigt omöjliga att uppfylla,
              mäta och kartlägga. Den totala avsaknaden av statistik rörande
              fem av de sju diskrimineringsgrunderna gör det svårt att ta fram
              åtgärder för att motverka diskriminering. Vi liksom famlar i blindo.
            </seg>
          </u>
          <u>
            <seg>
              Fru talman! Vill man verkligen kartlägga diskriminering och ta
              itu med den bör man införa jämlikhetsdata. Men vill man inte veta
              hur diskrimineringen ser ut och var den finns, ja, då är man emot.
            </seg>
          </u>
          <note>
            Jag yrkar bifall till reservation 23.
          </note>
          <note>
            Anf. 76 SOFIA DAMM (KD):
          </note>
          <u>
            <seg>
              Fru talman! Kristdemokratins utgångspunkt har alltid varit och
              kommer alltid att vara synen på varje människas lika, unika och
              okränkbara värde. En människa kan inte och får inte ägas. Hon
              får inte kränkas eller reduceras till ett redskap för någon annans
              syften.
            </seg>
          </u>
          <u>
            <seg>
              Vi är i ständig opposition mot tankemönster som betraktar kvinnor
              som underordnade, som mindre viktiga på arbetsmarknaden eller
              som bärare av släktens så kallade heder.
            </seg>
          </u>
          <u>
            <seg>
              Vårt fokus ligger på att belysa och lösa problem som kvinnor
              möter och brottas med i sin vardag. Vi fokuserar på hur vi ska
              få ned de höga sjukskrivningstalen, på bristerna i förlossningsvården
              och kvinnosjukvården, på svårigheterna med att kombinera karriär
              och familjeliv och på kvinnors låga pensioner.
            </seg>
          </u>
          <u>
            <seg>
              Vi fokuserar också på våldet. Våld mot kvinnor, fru talman, är
              det yttersta uttrycket för ett ojämställt samhälle, och det våldet
              har ökat. Det gäller såväl antalet anmälda våldtäkter som våld
              i nära relationer och hedersrelaterad brottslighet. Uppklaringsprocenten
              är alldeles för låg, och mörkertalet är stort.
            </seg>
          </u>
          <u>
            <seg>
              Jämställdhet mellan kvinnor och män och pojkar och flickor är
              ett viktigt och otroligt brett ämne. Det ska därmed genomsyra
              alla politikområden i denna riksdag. I detta anförande kommer
              jag dock i huvudsak att fokusera på några av de kristdemokratiska
              motioner som behandlats i arbetsmarknadsutskottets betänkande
              Jämställdhet och åtgärder mot diskriminering , som är föremål
              för denna debatt och votering i kammaren i dag.
            </seg>
          </u>
          <u>
            <seg>
              Fru talman! Termen ”balkongflickor” har knappast undgått någon.
              När vi nu i denna lagstiftande församling debatterar jämställdhet
              måste vi tala om dessa unga kvinnor med invandrarbakgrund som
              antingen tvingats att hoppa eller knuffats från en balkong för
              att deras manliga släktingar önskat dem döden för att återställa
              familjens heder.
            </seg>
          </u>
          <u>
            <seg>
              Nu har polisen på kort tid inlett tre förundersökningar i fall
              av misstänkt hedersmord efter att kvinnor fallit från hög höjd
              och avlidit. Sverige måste ta värderingskampen. Oavsett partibeteckning
              måste vi kunna enas om att vissa värderingar inte är valbara.
            </seg>
          </u>
          <u>
            <seg>
              Vart tionde mord år 2017 var ett hedersmord. Jag tror att vi
              alla inser att det som fick denna dödliga utgång inleddes långt
              innan mordet begicks. Det finns ingen exakt siffra på hur många
              människor som lever under hederskulturen, men enligt forskaren
              Astrid Schlytter vid Stockholms universitet skulle det kunna vara
              så många som 240 000 människor i Sverige.
            </seg>
          </u>
          <u>
            <seg>
              Kristdemokraterna vill att regeringen skyndsamt påbörjar ett
              arbete med att ta fram verktyg för att nationellt kunna mäta omfattningen
              av hedersrelaterat våld och förtryck. Detta är inte vilken jämställdhetsfråga
              som helst utan kräver särskild kunskap och särskilda kompetenser
              för att bekämpas.
            </seg>
          </u>
          <u>
            <seg>
              Vi ser också ett behov av att ytterligare öka kunskapen om hedersrelaterade
              frågor för att säkerställa att det i varje kommun och region finns
              personal som är utbildad på området och kan bistå och säkerställa
              att alla professioner med nära kontakt med personer som riskerar
              hedersförtryck besitter rätt kompetens i frågorna.
            </seg>
          </u>
          <u>
            <seg>
              Fru talman! Möjligheten att kombinera familje- och arbetsliv
              är i jämförelse med andra länder bra i Sverige. Men vi vill stärka
              den ytterligare. Det är otroligt viktigt för både mammor och pappor
              att kunna kombinera familjeliv och arbetsliv och att det finns
              förutsättningar att faktiskt göra egna val utifrån sina prioriteringar
              och sin unika familjesituation. Vi politiker borde lägga mer kraft
              på stöttning av barnfamiljer i deras vardag och se till att dessa
              förutsättningar finns för varenda familj i stället för att använda
              pekpinnar i en iver att styra utfallet.
            </seg>
          </u>
          <u>
            <seg>
              Vi k ristdemokrater vill öka flexibiliteten i föräldraförsäkringen
              genom att möjliggöra för föräldrar att fritt överlåta dagar till
              varandra. Vi vill även möjliggöra för föräldrar att överlåta föräldrapenningen
              till andra närstående.
            </seg>
          </u>
          <u>
            <seg>
              I dag finns det tack vare Kristdemokraterna en möjlighet för
              föräldrar att vara hemma samtidigt med föräldrapenning för samma
              barn i totalt 30 dagar. Syftet är att ge föräldrar möjlighet att
              hitta nya rutiner, grundlägga det gemensamma nya ansvaret och
              hitta formerna för sin familj. Men vi vill att det ska vara fritt
              att använda föräldradagarna som så kallade dubbeldagar.
            </seg>
          </u>
          <u>
            <seg>
              En studie från Stanford University som granskade införandet av
              dubbeldagar visar att dessa har lett till lägre antal sjukskrivningar
              hos mammor – en följd av att familjer fick mer frihet att lösa
              sitt livspussel.
            </seg>
          </u>
          <u>
            <seg>
              De flesta kvinnor – och även de flesta män – vill inte behöva
              välja mellan familj och arbete. Att förändra denna norm är viktigt,
              inte bara för att det stämmer överens med människors egna önskningar
              utan också för att dagens system driver stora grupper kvinnor
              rakt in i sjukskrivning. I dag är 160 000 kvinnor sjukskrivna,
              och risken för kvinnor att bli sjukskrivna fördubblas två år efter
              att de fött sitt andra barn.
            </seg>
          </u>
          <u>
            <seg>
              Under alliansregeringens tid stärktes skyddet för föräldrar vad
              gäller diskriminering i arbetslivet. Det infördes bland annat
              ett missgynnandeförbud vid föräldraledighet. Trots den viktiga
              lagändringen har enligt Dis ­ krimineringsombudsmannen, DO, antalet
              anmälningar som är kopplade till denna grund ökat.
            </seg>
          </u>
          <u>
            <seg>
              Vi vill att frågan om diskriminering av föräldrar och gravida
              i arbetslivet kartläggs. Det är inte tillräckligt, som utskottet
              verkar mena, att utgå från att regeringen noga följer utvecklingen
              på området. Vi kräver att regeringen ger detta uppdrag till DO,
              som redan i dag tar emot anmälningar, och även lämnar förslag
              på tänkbara åtgärder för att stärka skyddet mot diskriminering
              av föräldrar och gravida i arbetslivet.
            </seg>
          </u>
          <u>
            <seg>
              Fru talman! Jag yrkar därmed bifall till Kristdemokraternas reserva
              ­ tion 15 under punkt 7, som handlar om just detta, för om det
              är något jag tycker att politiken ska försöka styra är det arbetsgivarna
              i syfte att göra dem mer föräldravänliga.
            </seg>
          </u>
          <note>
            Anf. 77 MALIN DANIELSSON (L):
          </note>
          <u>
            <seg>
              Fru talman! I spåren av corona kan vi skymta en tillbakagång,
              eller en backlash, när det gäller jämställdheten. Internationellt
              ser vi att många unga flickor inte kommer tillbaka till skolan
              i spåren av skolstängningar. I USA och i Europa ser vi att kvinnor
              har lämnat arbetskraften för att ta hand om och hemskola barnen.
            </seg>
          </u>
          <u>
            <seg>
              Sverige har varit relativt förskonat. Skolor och förskolor har
              varit öppna, och flera kvinnodominerade yrken, till exempel inom
              vården, har haft behov av mer personal.
            </seg>
          </u>
          <u>
            <seg>
              Men vi ser oroande tecken på att jämställdheten rubbats när allt
              fler har varit hemma mer i form av ett ökat antal anmälningar
              av misshandelsbrott mot kvinnor.
            </seg>
          </u>
          <u>
            <seg>
              De senaste veckorna har det även börjat talas om en backlash
              när det gäller metoo. Vi har i medier kunnat bevittna hur flera
              kända män som anmälts men ej fällts för sexbrott har fått ge sin
              bild medan den som har anmält inte har fått samma möjlighet.
            </seg>
          </u>
          <u>
            <seg>
              Lägg till detta Kommissionen för jämställda livsinkomsters rapport,
              som visar att kvinnors livsinkomst legat på samma nivåer sedan
              90-talet. Det här duger inte.
            </seg>
          </u>
          <u>
            <seg>
              Liberalerna tycker att jämställdhetsfrågorna behöver få ett större
              utrymme i debatten. Vi tycker att det är bra att det nu finns
              en myndighet som har till ansvar att lyfta fram de områden där
              kvinnor och män inte bedöms efter samma måttstock eller där förväntningarna
              på de två könen är olika, vilket leder till att det ena könets
              livschanser begränsas. Jämställdhetmyndigheten är en viktig myndighet.
            </seg>
          </u>
          <u>
            <seg>
              Vi måste rikta strålkastaren på de problem som finns i dag och
              som begränsar kvinnors makt och inflytande såväl över deras eget
              liv som i samhället. Fortfarande är en kvinnas genomsnittliga
              livsarbetsinkomst mer än 3 miljoner kronor lägre än en mans, fortfarande
              tas bara en dryg fjärdedel av föräldraledigheten ut av män och
              fortfarande är normen att det är kvinnan som går ned på deltid
              om det behövs för att klara vardagen som småbarnsförälder.
            </seg>
          </u>
          <u>
            <seg>
              Vi måste även rikta strålkastaren på de frågor där mäns och pojkars
              möjligheter riskeras. Fortfarande släpar pojkars skolresultat
              efter, med de följder detta får för deras framtida möjligheter
              i livet, och fortfarande leder destruktiva mansnormer till ökad
              kriminalitet och gängvåld. Även om vissa kallar det genusflum
              är det otroligt viktigt att vi jobbar med de norm ­ er som finns
              och på det sättet motverkar de machokulturer som finns. Det är
              också på detta sätt vi kan förebygga mäns våld mot kvinnor.
            </seg>
          </u>
          <u>
            <seg>
              Sverige är kanske världens mest jämställda land, men vi i Sverige
              har en bra bit kvar till att faktiskt vara helt jämställda.
            </seg>
          </u>
          <u>
            <seg>
              Fru talman! Liberala framgångar under den här mandatperioden
              har framför allt handlat om de kvinnor och flickor som upplever
              den största ofriheten i vårt land – om dem som inte får träffa
              eller älska vem de vill och som begränsas av hedersförtryck.
            </seg>
          </u>
          <u>
            <seg>
              Det nationella kompetensteamet mot hedersrelaterat våld och förtryck
              vid Länsstyrelsen Östergötland kommer att utvecklas till ett permanent
              nationellt kompetenscentrum, vilket är mycket bra. I detta arbete
              får dock inte hbtq-personer som utsätts för hedersförtryck glömmas
              bort. Regering ­ en bör skyndsamt ta initiativ till att fördjupa
              kunskapen om hedersrelaterat våld och förtryck mot hbtq-personer
              och dess omfattning genom en särskild studie.
            </seg>
          </u>
          <u>
            <seg>
              Ett antal skärpningar på rättsområdet har genomförts när det
              gäller hedersbrott, och vi har varit med och ökat stödet till
              Sveriges kvinnojourer och satt fokus på arbetet mot mäns våld
              mot kvinnor.
            </seg>
          </u>
          <u>
            <seg>
              Men, fru talman, mer behövs. Ambitionen i arbetet med jämställdhetsintegrering
              behöver höjas ytterligare. En jämn fördelning av makt kommer inte
              per automatik.
            </seg>
          </u>
          <u>
            <seg>
              För drygt 100 år sedan togs kampen för allmän och lika rösträtt.
              Det låter som länge sedan, men det är bara ett par generationer
              bort. Och även om vi har lika rösträtt är inte den politiska makten
              jämnt fördelad. En orsak är att tiden att engagera sig politiskt
              är mer begränsad för kvinnor, som väldigt ofta har huvudansvaret
              för hem och barn. Vi i Sverige skiljer oss också från våra grannländer
              genom att vi hittills inte har haft en kvinnlig statsminister.
              Låt oss inte behöva vänta ytterligare två generationer på detta.
            </seg>
          </u>
          <u>
            <seg>
              Kvinnors ekonomiska förutsättningar behöver också stärkas. Kvinnor
              har sämre representation i bolagsstyreselser och på toppositioner
              i näringslivet och startar i mindre utsträckning företag. Kvinnor
              arbetar deltid i större utsträckning och tar ut merparten av föräldraledigheten.
              Det här påverkar kvinnors livsinkomster.
            </seg>
          </u>
          <u>
            <seg>
              Sällan handlar dessa snedfördelningar om att kvinnor inte har
              samma möjligheter som män, utan ofta handlar det om normer och
              fördomar som styr när det väl kommer till kritan. Därför behövs
              den jämställdhetsmyndighet vi har i dag, som kan belysa dessa
              problem, liksom konkreta åtgärder för att komma till rätta med
              problemen.
            </seg>
          </u>
          <u>
            <seg>
              Exempel på förslag som vi liberaler lägger fram är att heltidsarbete
              ska vara norm och att kommuner och regioner ska ta fram handlingsplaner
              för att motverka ofrivilliga deltider. Föräldraförsäkringen behöver
              också moderniseras, och statligt riskkapital behöver i större
              utsträckning nå fram till kvinnors företag.
            </seg>
          </u>
          <u>
            <seg>
              Gör vi en internationell utblick kan vi konstatera att endast
              27 procent av företagen i Sverige drivs av kvinnor; detta kan
              jämföras med EU:s genomsnittliga nivå på drygt 32 procent.
            </seg>
          </u>
          <u>
            <seg>
              Vi måste vara på tårna, för om vi lutar oss tillbaka blir vi
              snart omsprungna av de länder som tidigare har sett oss som ett
              föredöme.
            </seg>
          </u>
          <u>
            <seg>
              Avslutningsvis, fru talman, vill jag säga att vi står bakom samtliga
              våra reservationer. För tids vinnande yrkar vi dock bifall endast
              till reserva ­ tion 14, som handlar om kvinnors företagande.
            </seg>
          </u>
          <note>
            (Applåder)
          </note>
          <note>
            Anf. 78 ANNIKA STRANDHÄLL (S):
          </note>
          <u>
            <seg>
              Fru talman! I dag debatterar vi jämställdhet, och vi gör det
              i en kontext där vi har privilegiet att leva i ett av världens
              mest jämställda länder. Detta är en resa som har tagit oss lång
              tid. Vi påbörjade den för lite mer än 100 år sedan i ett Sverige
              som var ett både fattigt och ojämlikt litet land i norra Europa.
            </seg>
          </u>
          <u>
            <seg>
              Att vi skulle ta oss till den här positionen har inte varit självklart.
              Varje steg har varit en kamp ekonomiskt, socialt och inte minst
              politiskt. Det har varit en kamp mot konservatism, mot nazism
              och fascism och mot kommunism i en värld som har utvecklats i
              en rasande fart.
            </seg>
          </u>
          <u>
            <seg>
              För mig som socialdemokrat är det självklart att ett jämlikt
              samhälle aldrig kan uppnås om det inte också är jämställt.
            </seg>
          </u>
          <u>
            <seg>
              I år firar vi i Sverige 100 år av demokrati. År 1921 valdes de
              fem första kvinnorna in i riksdagen. Steg för steg och reform
              för reform – eller, som någon sa till mig häromdagen, med två
              steg fram och ett steg tillbaka – har vi kämpat för att hamna
              där vi är i dag.
            </seg>
          </u>
          <note>
            Vi har rösträtt för kvinnor. År 1938 tilläts preventivmedel,
            1971 fick vi särbeskattning, 1974 fick vi föräldraförsäkringen,
            1975 fick vi rätt till fri abort och 1979 fick vi jämställdhetslagen.
          </note>
          <u>
            <seg>
              På 90-talet fick vi i S varvade listor, vilket har betytt enormt
              mycket för andelen kvinnor som syns i den här kammaren.
            </seg>
          </u>
          <u>
            <seg>
              Vi har också genomfört reserverade månader i föräldraförsäkringen,
              vilket bland annat har lett till att Sverige 2019, som första
              land i hela världen, hade en situation där män tog ut över 30
              procent av föräldraledigheten. Det räcker att åka över sundet
              till Danmark; där ligger man fortfarande på 8 procent.
            </seg>
          </u>
          <u>
            <seg>
              År 2018 fick vi en ny jämställdhetsmyndighet. År 2018 fick vi
              också en samtyckeslagstiftning i Sverige.
            </seg>
          </u>
          <note>
            I princip alla dessa reformer är genomförda av eller tillsammans
            med Socialdemokraterna. När jag i dag står i den här talarstolen
            känner jag vingslagen av alla de legendariska socialdemokratiska
            kvinnor som har stått och kämpat här, som Nelly Thüring, Agda
            Östlund, Karin Kock, Alva Myrdal, Anita Gradin, Birgitta Dahl,
            Maj-Lis Lööw, Gertrud Sigurdsen, Anna-Greta Leijon, Marita Ulvskog,
            Maj-Inger Klingvall, Anna Lindh, Ingela Thalén, Ulrica Messing,
            Maj Britt Theorin, Margareta Winberg, Lena Hjelm-Wallén, Carin
            Jämtin, Laila Freivalds, Berit Andnor, Mona Sahlin, Åsa Regnér,
            Margot Wallström och Magdalena Andersson för att bara nämna några.
          </note>
          <u>
            <seg>
              Som ni kanske hörde i namnuppräkningen var det några kvinnor
              färre förr än vad det har varit de senaste decennierna. Detta
              resultat beror naturligtvis också på aktiv politik, bland annat
              de varvade listorna, kvotering helt enkelt. I dag är det självklart
              att vi ska få göra vår röst hörd. En del andra partier har följt
              efter.
            </seg>
          </u>
          <u>
            <seg>
              Vi är stolta över vad vi har åstadkommit för att Sverige ska
              vara ett av de bästa länderna för kvinnor. Men vi ser ju att vi
              har lång väg kvar. Det har vi också hört här från övriga partier.
            </seg>
          </u>
          <u>
            <seg>
              I betänkandet lyfts den ambitiösa regeringspolitik som nu förs
              fram, bland annat när det gäller arbetet kring mäns våld mot kvinnor.
              Nationellt avsätts nu mer pengar än någonsin för ändamålet, inte
              minst till kvinno- och tjejjourer, till utbyggnaden av polisen
              med 10 000 fler till 2024, nu halvvägs, och till kampen mot det
              hedersrelaterade våldet.
            </seg>
          </u>
          <u>
            <seg>
              Alla kvinnor i Sverige ska omfattas av jämställdheten, inte bara
              några. Vi har genomfört en mycket ambitiös lagstiftning som trädde
              i kraft under förra året. År 2020 trädde en omfattande lagstiftning
              i kraft för att just motverka den hedersrelaterade brottsligheten
              . Vi fick en särskild straff ­ skärpningsgrund för brott med hedersmotiv
              . V i fick också ett straffsank ­ tionerat utreseförbud och utökade
              möjligheter att omhänderta och spärra pass, till exempel. Vi har
              nu också en kommission som tittar på jämställda livsinkomster,
              och vi har en ny arbetsmiljöstrategi, för att nämna ett ax ­ plock
              ur betänkandet.
            </seg>
          </u>
          <u>
            <seg>
              Men det behövs fler jämställdhetsreformer, inte minst mot bakgrund
              av det som i dag lyfts fram i den här kammaren: de ekonomiska
              skillnaderna mellan män och kvinnor och att våldet fortsätter.
              I Sverige anmäler en kvinna en misshandel ungefär var tjugonde
              minut. Vart tionde barn har sett pappa slå mamma. Vi vet att vi
              har problem med det hedersrelaterade våldet. Vi behöver nya åtgärder.
            </seg>
          </u>
          <u>
            <seg>
              Det som nu skrämmer är det nya högerkonservativa blocket i svensk
              politik, för de pratar om att vi behöver en annan sorts feminism
              än den vi har bedrivit under de senaste hundra åren. Det är till
              synes mest en förklädd antifeminism. Det högerkonservativa blockets
              jämställdhetspolitik har varken syfte, riktning eller kraft. Där
              är uppmaningen: Gör andra val, få andra resultat! Det är både
              felaktigt och undflyende. Det är bromsande och inte minst bakåtsträvande.
            </seg>
          </u>
          <u>
            <seg>
              En moderat motion handlar om att ändra de jämställdhetspolitiska
              målen i svensk politik, så att de enbart tar sikte på likvärdiga
              möjligheter och inte ett likvärdigt utfall. Vad det innebär är
              att man lägger ansvaret helt på de unga tjejerna och kvinnorna
              själva. De ges alltså både ansvaret och skulden för sin egen underordning
              – helt enkelt sten på börda.
            </seg>
          </u>
          <u>
            <seg>
              Är låg pension efter föräldraledighet, deltid och ett låglöneyrke
              ojämställdhet? Vi har några citat som ju är välkända. Gör andra
              val, få annat resultat är ett känt citat av Ebba Busch. Häromdagen
              i ett samtal på Clubhouse tyckte Ulf Kristersson att det handlar
              om vilken utbildning man väljer redan från början och sedan vilken
              yrkesväg man slår in på, att det ju är upp till kvinnan själv
              att göra det valet. Det intressanta är dock att SCB:s senaste
              statistik visar att män har samma lön efter att ha gått ett yrkesprogram
              som kvinnor har efter tre år på högskola i det här landet eller,
              för den delen, att om både mannen och kvinnan har gått yrkesprogrammet
              tjänar kvinnan ändå betydligt mindre efter färdig utbildning.
              Gör andra val, få annat resultat!
            </seg>
          </u>
          <u>
            <seg>
              Sverige är ett av världens bästa länder att vara kvinna i, ett
              av världens mest jämställda länder, och det är inte tack vare
              moderater och kristdemokrater utan trots moderater och kristdemokrater.
              Nu ser vi framför oss ett regeringsalternativ där Sverigedemokraterna,
              som kanske är Sveriges mest kvinnofientliga parti, dessutom kommer
              att ingå i den här röran.
            </seg>
          </u>
          <u>
            <seg>
              Hundra år av kvinnlig rösträtt är ett beslut som högern kämpade
              emot, som så många andra reformer sedan dess. Och det är samma
              moderater vi har i dag som motsätter sig en aktiv jämställdhetspolitik
              med resultatmål. Det känns igen från historien.
            </seg>
          </u>
          <note>
            Med detta yrkar jag bifall till utskottets förslag.
          </note>
          <note>
            (Applåder)
          </note>
          <note>
            Anf. 79 JOSEFIN MALMQVIST (M) replik:
          </note>
          <u>
            <seg>
              Fru talman! Annika Strandhälls debatteknik känner man igen. Den
              fokuserar på att lyfta fram historiska företeelser. När det gäller
              vad Socialdemokraterna gjorde under första halvan av förra århundradet
              tror jag faktiskt att vi är överens. Jag tror att vi är överens
              om att Socialdemokraterna spela t en viktig roll i framtagandet
              av många viktiga reformer i Sverige, inte minst barnomsorg, föräldrapenning
              och andra reformer som har bidragit till att kvinnor kan vara
              aktiva på arbetsmarknaden i Sverige. Det är jag beredd att ställa
              mig bakom till hundra procent.
            </seg>
          </u>
          <u>
            <seg>
              Där jag tror att vi skiljer oss åt är att jag, till skillnad
              från Annika Strandhäll, inte slår mig för bröstet och tycker att
              nu är vi klara, att nu är det här klart. Under Socialdemokraternas
              regeringsperiod med Stefan Löfven som statsminister ser vi att
              jämställdheten på område efter område går åt fel håll, att utvecklingen
              stannar av. Vad händer då? Var lyser de här reformerna ? V ar
              finns de någonstans?
            </seg>
          </u>
          <u>
            <seg>
              Vi ser ett skriande behov av fler reformer mot sexualbrott och
              ett behov av reformer för att inte minst utrikes födda kvinnor
              ska få en chans att ta sig in på arbetsmarknaden. Där ägnar sig
              Socialdemokraterna i stället åt sin gamla vanliga glömma- och
              gömmapolitik, som lämnar de här kvinnor ­ na i ett kravlöst bidragsberoende
              i stället för att de får chansen att kom ­ ma in på arbetsmarknaden.
            </seg>
          </u>
          <u>
            <seg>
              Jag skulle framför allt vilja ge Annika Strandhäll chansen att
              svara på en fråga som jag tog upp i mitt anförande. Umeå är ett
              exempel . Andra exempel är Malmö och Göteborg, där företrädare
              för Socialdemokraterna förnekar förekomsten av hedersförtryck
              och motarbetar arbetet för att kartlägga hedersförtryck. Senast
              2019 var denna fråga uppe i fullmäktige i Umeå. Står Annika Strandhäll
              bakom sina partiföreträdare där?
            </seg>
          </u>
          <note>
            Anf. 80 ANNIKA STRANDHÄLL (S) replik:
          </note>
          <u>
            <seg>
              Fru talman! För det första var det inte under första halvan av
              det andra århundradet som vi bedrev vår mest aktiva jämställdhetspolitik.
              Så sent som förra mandatperioden införde vi ju till exempel samtyckeslagstiftningen,
              något som Josefin Malmqvist naturligtvis väl känner till, vilket
              har inneburit att antalet fall som går till prövning i rätten
              avseende våldtäkt har ökat radikalt. Det går att följa den typen
              av jämställdhetsreformer som vi socialdemokrater har lagt fram
              varje gång vi har haft möjligheten. Det är fakta som går att checka,
              Josefin Malmqvist, liksom det också går att checka ungefär vad
              Moderaterna har gjort när det gäller svensk jämställdhetspolitik,
              både under förra århundradet och så här långt.
            </seg>
          </u>
          <u>
            <seg>
              Till exempel, apropå utrikes födda kvinnor och deras inträde
              på arbetsmarknaden, införde ni när ni senast satt i regeringsställning
              ihop med Kristdemokraterna ett vårdnadsbidrag, som jag som nytillträdd
              socialförsäkringsminister omedelbart plockade bort. Vet Josefin
              Malmqvist varför jag, tillsammans med en majoritet i den här kammaren,
              plockade bort det? Jo, för att det de facto hade förhindrat just
              utrikes födda kvinnor att komma in på arbetsmarknaden och försenat
              deras inträde. Ni tyckte i stället att man kunde betala en slant
              för att de skulle vara hemma längre tid. Det är inte att bedriva
              jämställdhetspolitik.
            </seg>
          </u>
          <u>
            <seg>
              När det gäller hedersrelaterat våld och förtryck är vi socialdemokrater
              glasklara. Du kan också läsa vad jag har skrivit i olika debattartiklar.
            </seg>
          </u>
          <u>
            <seg>
              Svensk jämställdhet omfattar alla. Därför har regeringen under
              förra mandatperioden och denna infört den mest proaktiva lagstiftningen
              för att mota det hedersrelaterade våldet i Sverige. Det är sanningen,
              Josefin Malmqvist.
            </seg>
          </u>
          <note>
            Anf. 81 JOSEFIN MALMQVIST (M) replik:
          </note>
          <u>
            <seg>
              Fru talman! Som Annika Strandhäll vet har vi samma uppfattning
              om samtyckeslagen och vårdnadsbidraget. Som av en händelse lyfter
              Annika Strandhäll fram reformer där vi har röstat på samma sätt
              i kammaren.
            </seg>
          </u>
          <u>
            <seg>
              Men det jag lyfter fram är alla de reformer som Annika Strandhälls
              regering vägrar att genomföra. Ni vägrar att göra det mer lönsamt
              att arbeta, ni vägrar att införa bidragstak, ni vill inte införa
              aktivitetskrav, vilket skulle underlätta för kvinnor att ta sig
              in på arbetsmarknaden, och ni vill inte införa sfi för föräldralediga
              kvinnor. På område efter område lyser reformerna med sin frånvaro.
            </seg>
          </u>
          <u>
            <seg>
              När det gäller utrikes födda kvinnor återstår mycket att göra.
            </seg>
          </u>
          <u>
            <seg>
              När det gäller hedersförtrycket har regeringen anslutit till
              en del av de frågor som Moderaterna har drivit i åratal. Gång
              på gång har vi pressat regeringen framåt, inte minst här i kammaren.
            </seg>
          </u>
          <u>
            <seg>
              Jo, absolut, i några frågor har regeringen till slut anslutit
              sig. Men mycket arbete återstår, både här i kammaren och i kommunfullmäktigeförsamlingar
              runt om i Sverige där socialdemokratiska företrädare fortsätter
              att motverka insatser mot hedersförtryck, vilket gör mig djupt
              beklämd.
            </seg>
          </u>
          <u>
            <seg>
              Jag hoppas verkligen att vi kan få till en förändring där även
              socialdemokrater ute i landet tycker att det är viktigt att bekämpa
              hedersförtryck och hedersvåld i Sverige.
            </seg>
          </u>
          <note>
            Anf. 82 ANNIKA STRANDHÄLL (S) replik:
          </note>
          <u>
            <seg>
              Fru talman! Vi har samma uppfattning som ni om vårdnadsbidraget,
              säger Josefin Malmqvist.
            </seg>
          </u>
          <u>
            <seg>
              Ni var med och införde det och vill nu sätta er i en regering
              med Sverigedemokraterna och Kristdemokraterna. Sverigedemokraterna
              vill inte bara återinföra vårdnadsbidraget utan fördubbla det,
              och Kristdemokraterna vill införa vad de kallar barnomsorgspeng,
              ett förtäckt vårdnadsbidrag med exakt samma effekt. Det ska bli
              spännande att se hur Josefin Malmqvists moderater klarar av att
              stå upp mot denna typ av förslag om de kommer i regeringsställning.
            </seg>
          </u>
          <u>
            <seg>
              Det är fint att Moderaterna kan ompröva sin uppfattning. Det
              har ni ju gjort när det gäller till exempel införandet av rösträtt,
              införandet av fri aborträtt i Sverige och sexköpslagstiftningen,
              som vi socialdemokrater införde 1998. I eftertankens kranka blekhet
              ansluter ni er till olika jäm ­ ställdhetsreformer.
            </seg>
          </u>
          <u>
            <seg>
              När det gäller det hedersrelaterade våldet och förtrycket går
              det inte att blunda för fakta hur gärna du än vill, Josefin Malmqvist.
              Det är den socialdemokratiskt ledda regeringen, med justitieminister
              Morgan Johansson och med stöd av Liberalerna inom ramen för januariavtalet,
              som har infört den mest progressiva lagstiftningen för att komma
              till rätta med det hedersrelaterade våldet. Det är ett faktum
              som inte går att komma runt.
            </seg>
          </u>
          <u>
            <seg>
              I detta betänkande tar vi nu ytterligare steg med det nationella
              kompetensteamet.
            </seg>
          </u>
          <note>
            Anf. 83 ANNIKA HIRVONEN (MP):
          </note>
          <u>
            <seg>
              Fru talman! Att få växa upp i ett av världens mest jämställda
              länder är ett privilegium som relativt få i världen får uppleva.
              Vi ser hur kvinnors rättigheter hålls tillbaka runt om i världen.
              Det handlar om grundläggande rättigheter som att bestämma över
              sitt eget liv, att kunna delta på lika villkor på arbetsmarknaden,
              att kunna arbeta även när man har fått barn och att ha makten
              över sin egen inkomst. Det är rättigheter som generationer av
              kvinnor i Sverige har kämpat sig till.
            </seg>
          </u>
          <u>
            <seg>
              Fru talman! Den ekonomiska ojämställdheten i Sverige består dock.
              Sedan 1995 har det inte skett någon utjämning av livsinkomsterna
              mellan män och kvinnor. Kvinnornas livsinkomst motsvarar i dag
              bara 77 procent av männens. Den viktigaste förklaringen är troligtvis
              det faktum att män äger mer från början. Inkomster av kapital
              beskattas lägre än inkomster av arbete, så även om lönegapet sakta
              minskar ökar ändå skillnaden i inkomster av företagande och kapital.
              Därför står vi stilla sedan 1995.
            </seg>
          </u>
          <u>
            <seg>
              Fru talman! Det är därför otroligt angeläget att Kommissionen
              för jämställda livsinkomster presenterar progressiva förslag som
              riksdagen kan gå vidare med.
            </seg>
          </u>
          <u>
            <seg>
              Fru talman! När man sitter och lyssnar i denna kammare blir det
              tydligt att vi är i en helt avgörande tid i svensk jämställdhetspolitisk
              historia.
            </seg>
          </u>
          <u>
            <seg>
              Å ena sidan hör vi företrädare med klockrena analyser som förklarar
              de strukturella skillnader som kvinnor och män i vårt samhälle
              lever med. Vi hör progressiva förslag på hur vi kan mota ojämställdhet
              och diskriminering.
            </seg>
          </u>
          <u>
            <seg>
              Å andra sidan hör vi företrädare som förespråkar hemmafrubidrag
              eller vill att kvinnor ska vara kvar i hedersförtryck i krigszoner
              och inte få en fristad i Sverige.
            </seg>
          </u>
          <u>
            <seg>
              Det är surrealistiskt att lyssna till dessa diametralt olika
              förhållningssätt. Det blir tydligt att för en del partier omfattas
              bara vissa kvinnor av kvinnors rättigheter.
            </seg>
          </u>
          <u>
            <seg>
              Miljöpartiet ställer inte upp på den synen. Alla kvinnor har
              samma rättigheter. Alla människor omfattas av samma rättigheter.
              Det gäller här och i alla delar av världen. Vi kommer aldrig att
              kapitulera. Vi kommer aldrig att acceptera att kvinnors rättigheter
              kränks i vårt land.
            </seg>
          </u>
          <u>
            <seg>
              Vi kommer att stå upp när andra länder i Europa inskränker kvinnors
              rätt att bestämma över sin egen kropp, vilket händer i Polen,
              där abort i princip blivit en omöjlighet. Vi kommer att stå upp
              mot de krafter i svensk politik som vill gå samma väg och följa
              Polens och Ungerns exempel.
            </seg>
          </u>
          <u>
            <seg>
              Fru talman! Det är oroväckande hur bland andra Kristdemokraterna
              förhåller sig till jämställdhetspolitiken. Det är inte nog med
              att de vill återinföra det gamla vårdnadsbidraget. Nu kallar de
              det barnomsorgspeng, men vad det handlar om är ett hemmafrubidrag.
            </seg>
          </u>
          <u>
            <seg>
              De står också och talar varmt om att de bryr sig om de flickor
              och kvinnor som utsätts för hedersrelaterat våld och förtryck,
              men när det kommer till kritan är det där de sparar pengar. 100
              miljoner kronor har Kristdemokraterna i sin budget plockat bort
              från arbetet mot hedersrelaterat våld och förtryck. Detta får
              konsekvenser. Om deras förslag hade gått igenom skulle färre människor
              i dag ha arbetat emot hedersrelaterat våld och förtryck.
            </seg>
          </u>
          <u>
            <seg>
              Fru talman! En annan fråga som oroar mig mycket i dagens debattklimat
              är det faktum att en äldre man i direktsänd tv står och bortförklarar
              sexuella övergrepp med att han bara kladdade lite. Det har gått
              snart fyra år sedan metoo-uppropet synliggjorde omfattningen av
              mäns sexuella trakasserier och våld mot kvinnor. Vi får inte låta
              det bandet backas tillbaka. Vi måste stå upp för kvinnors rätt
              att anmäla och få upprättelse och kvinnors rätt att berätta sin
              berättelse.
            </seg>
          </u>
          <u>
            <seg>
              Kvinnor som anmäler har i alla tider varit rädda för att stämplas
              som horor eller lögnerskor. Att vi under några års tid har sett
              en kraftigt ökad benägenhet att anmäla våldtäkter och andra sexuella
              övergrepp har varit viktigt. Jag är helt övertygad om att detta
              delvis förklaras av det starka civilsamhället och det stora engagemanget
              bland unga feminister i Fattarörelsen under metoo som har satt
              ned foten och sagt att det nu får vara nog. Låt oss inte ge upp
              om den kampen. Låt oss tillsammans stå upp för allas rätt till
              upprättelse. Också i de fall där bevisningen inte räcker för en
              fällande dom måste kvinnor kunna berätta.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 13 .)
          </note>
          <note>
            § 11 Grundläggande om utbildning
          </note>
          <note>
            Utbildningsutskottets betänkande 2020/21:UbU12
          </note>
          <note>
            Grundläggande om utbildning
          </note>
          <note>
            föredrogs.
          </note>
          <note>
            Anf. 84 NORIA MANOUCHI (M):
          </note>
          <u>
            <seg>
              Fru talman! Det finns platser i vårt land där våld och kränkningar
              är en del av vardagen. Dit går vissa med en klump i magen och
              andra med knutna nävar. En del får betala tull i form av godis
              eller cigaretter för att komma in. Andra vågar inte gå dit alls.
              Tjejer klär sig i extra stora tröjor och alltid i byxor för att
              undvika oönskade händer på sina kroppar. Några slår, andra blir
              slagna. Varje gång det ena barnets rätt till trygghet inte kan
              garanteras säkerställs i stället det andra barnets rätt att slå.
              Så ser det ut på några av landets skolor i dag. Hårt, tänker några
              av er. Falskt, tänker andra.
            </seg>
          </u>
          <u>
            <seg>
              Enligt Brottsförebyggande rådets senaste rapport om brott i skolan
              anger över hälften av eleverna i nian att de har utsatts för brott
              i skolan. Redan 2015 visade Pisa att var sjätte 15-åring utsätts
              för kränkningar och trakasserier flera gånger i månaden. Skolinspektionens
              statistik visar att kränkande behandlingar ökar, och det framgår
              dessutom att det i 62 procent av fallen kan konstateras brister
              i skolans hantering.
            </seg>
          </u>
          <u>
            <seg>
              Fru talman! Så såg det ut redan när jag gick i grundskolan, och
              det är nu över 15 år sedan. Att mer inte har gjorts, att detta
              har fått fortgå, är ett fundamentalt misslyckande. Det som skiljer
              tiden för 15 år sedan från i dag är att fler elever drabbas i
              dag, alltså att fler skolor beskrivs på samma sätt, i synnerhet
              i socialdemokratiskt styrda kommuner. Det är inget nytt under
              solen i det avseendet.
            </seg>
          </u>
          <u>
            <seg>
              Det som jag själv har bevittnat och upplevt under min skolgång
              upprepar sig nu för tusentals elever i vårt land. Det är därför
              jag står i denna talarstol, och det är därför jag tänker presentera
              lösningar på nämnda problem.
            </seg>
          </u>
          <u>
            <seg>
              Varje skola ska ha ett forsknings- och evidensbaserat program
              mot kränkningar och trakasserier. Det får vara slut på flummet.
              Ett sådant program bör tas fram av Skolverket i samråd med Skolinspektionen,
              Brå och Folkhälsomyndigheten. Denna gruppering bör dessutom ges
              i uppdrag att ta fram en kompetensutvecklingsmodell i frågor om
              kränkande behandling, hot och våld. Skollagen behöver skärpas
              i flera avseenden, bland annat i syfte att underlätta för rektorer
              att flytta elever som brukar våld mot sina klasskamrater och lärare.
              I skollagen bör dessutom elevens ansvar för sin arbetsmiljö förtydligas.
            </seg>
          </u>
          <u>
            <seg>
              Givet den stora mängden anmälningar i skolan måste ett effektivare
              och mer rättssäkert system tas fram för hanteringen av dem. Men
              trots att anmälningarna är så många är det värsta att de inte
              är tillräckligt många. Det sker nämligen fler brott, fler kränkningar
              och mer våld i skolans värld än vad vi kan läsa i siffrorna.
            </seg>
          </u>
          <u>
            <seg>
              Alltför många i skolans värld – en alltför stor del av personalen
              – anger i dag att de är osäkra på hur och när anmälningar ska
              upprättas. Många gånger blir det faktiskt fel. Skolpersonals anmälningsskyldighet
              behöver förtydligas, och när en elev vid återkommande tillfällen
              begår kränkande och våldsamma handlingar bör detta synliggöras
              genom en skriftlig kom ­ mentar och bilaga i terminsbetyget. Det
              är dags för ordning och reda i svensk grundskola.
            </seg>
          </u>
          <u>
            <seg>
              Skollagen behöver säkerställa lärarens rätt att ingripa och trygga
              elever som blir utsatta, men det behöver dessutom instiftas en
              helt ny lag om våld mot skolpersonal – en lag som konstaterar
              att en straffskala som motsvarar den som gäller vid våld mot tjänstemän
              även ska gälla vid våld mot lärare. Slutligen, fru talman, bör
              en fördjupad kartläggning av brottsligheten i skolorna genomföras.
              Det har gått för långt, för länge.
            </seg>
          </u>
          <u>
            <seg>
              Jag tror att det nu är viktigare än någonsin att vi slutar att
              prata om tafsande och mobbning. I stället behöver vi börja prata
              om sexuella ofredanden, kränkningar, trakasserier, våld och misshandel.
              Det är nämligen detta som det faktiskt innebär. Inget mer inlindande,
              inget mer förminskande – nolltolerans är det enda rätta. Det gäller
              inte bara eleverna emellan. Det handlar också om att vi behöver
              skydda elever – barn – från de vuxna som har idéer och värderingar
              som är ojämställda och bakåtsträvande. Könsuppdelade klasser som
              huvudregel och censurerad sexualkunskap får aldrig någonsin mer
              förekomma i våra skolor.
            </seg>
          </u>
          <u>
            <seg>
              Skolans jämställdhetsuppdrag behöver ses över och stärkas och
              skollagen skärpas så att permanent könsuppdelade klasser aldrig
              mer får tillåtas. Det värsta i detta är inte att det finns ett
              behov av att göra detta, utan det är faktiskt att riksdagen för
              hela fem år sedan fattade beslut om exakt det. Vi har alltså kommit
              överens i denna kammare om att detta ska verk ­ ställas, men vi
              har en regering som på över fem år inte har klarat av att verkställa
              beslutet.
            </seg>
          </u>
          <u>
            <seg>
              Varför? Varför gör inte Socialdemokraterna allt man faktiskt
              kan för att förhindra och motverka dessa orättvisor? Jag befarar,
              fru talman, att det är en fråga vi tyvärr aldrig kommer att få
              svar på.
            </seg>
          </u>
          <u>
            <seg>
              Jag yrkar bifall till reservation n umme r 5. Helt ärligt är
              det svensk grundskolas enda chans att tryggas.
            </seg>
          </u>
          <note>
            Anf. 85 JÖRGEN GRUBB (SD):
          </note>
          <u>
            <seg>
              Fru talman! Sverigedemokraterna ställer sig naturligtvis bakom
              alla våra reservationer, men för tids vinnande yrkar jag bifall
              till endast reservation n umme r 6.
            </seg>
          </u>
          <u>
            <seg>
              Häromdagen presenterades rankningen över Sveriges bästa och sämsta
              skolkommuner. Jag vill ändå säga att det är mycket glädjande att
              det finns många skolor i vårt avlånga land som fungerar bra, men
              det finns dock alltför många skolor som inte fungerar bra alls.
              Vad är då den stora skillnaden? Jag vill hävda att den stora skillnaden
              är kvaliteten på studiemiljön. Att studiemiljön är god är en förutsättning
              för att inlärning ska fungera, att elever och lärare ska trivas
              samt att varje elev ges möjlighet att nå sin optimala potential.
              Det betyder dock inte alltid att alla elever får lika goda resultat,
              men det ger i alla fall alla elever möjlighet att nå sin högsta
              potential.
            </seg>
          </u>
          <u>
            <seg>
              Skillnaderna i studiemiljön har tyvärr existerat under en längre
              tid, och de har nog aldrig varit så stora som de är just nu under
              denna socialdemokratiska regering. I stora drag är regeringens
              strategi att åtgärda dessa problem genom att ge lite mindre skolpeng
              till välfungerande skolor och mer skolpeng till mindre fungerande
              skolor. Det sker via det kommunala socioekonomiska utjämningssystemet
              samt genom statliga så kallade likvärdighetsbidrag.
            </seg>
          </u>
          <u>
            <seg>
              Det kan bli så att efter det att lokalhyran är betald för en
              skola får en del skolor upp till 50 procent mer pengar jämfört
              med andra skolor. Dessa extra medel används ibland för att ha
              två lärare i klassrummet endast för att uppnå en god studiemiljö.
              Man behöver alltså dubbla lärarbesättningen för att uppnå en god
              studiemiljö.
            </seg>
          </u>
          <u>
            <seg>
              Någonstans har väl samhället resignerat när det krävs dubbla
              uppsättningar lärare i ett klassrum för att upprätthålla studieron
              – om ens det räcker. Vi sverigedemokrater förstår naturligtvis,
              som så många andra, att en del skolor behöver en viss förstärkning,
              men detta får inte dränera välfungerande skolor i den grad det
              gör i dag.
            </seg>
          </u>
          <u>
            <seg>
              Fenomenet att ge mer pengar till skolor med dåliga resultat har
              fortgått under många år utan att några större resultatförbättringar
              har skett. Det är uppenbart att man måste omvärdera detta och
              använda andra metoder. Att regeringen inte ser detta är för mig
              en gåta. Sverigedemokraterna har lagt en mängd förslag för en
              bättre studiemiljö, men tyvärr har vi ännu inte fått gehör för
              dessa.
            </seg>
          </u>
          <u>
            <seg>
              Fru talman! Det fanns en tid när Sverige hade en mycket välfungerande
              skola med goda resultat även internationellt sett. Det präglade
              bland annat min egen skoltid. Och vi vill dit igen. Vi anser att
              en god studiemiljö med arbetsro och upprätthållen ordning är avgörande
              för att eleverna ska kunna utbildas. Ansvaret för att erhålla
              en god studiemiljö vilar dock inte enbart på skolans personal
              utan även på eleverna själva och deras föräldrar eller vårdnadshavare.
              För att lyckas krävs samarbete med tydliga konsekvenser vid överträdelser
              av skolans regler, att alla talar samma språk under lek ­ tionstid,
              att elever inte tillåts störa sina klasskamrater samt att inga
              elever blir trakasserade eller mobbade. Allt detta är egentligen
              självklart, men som ni hörde av föregående talare sker detta.
              Det är jättehemskt.
            </seg>
          </u>
          <u>
            <seg>
              Fru talman! Sverigedemokraterna har många förslag som kommer
              att förbättra studiemiljön. Jag ska här omnämna några.
            </seg>
          </u>
          <u>
            <seg>
              Vi önskar en överenskommelse om uppföranderegler mellan elev,
              vårdnadshavare och skola. Vi önskar stärkta och tydliga befogenheter
              för lärare och rektorer att agera. Vi vill ha en mobilfri skola.
              Vi vill ha skriftliga omdömen från årskurs 1. Vi vill ha särskild
              undervisning för elever som begår brott, till exempel de hemskheter
              vi hör talas om i form av sexuella trakasserier. Sedan vill vi
              att varje skola ska ha någon form av jourklass.
            </seg>
          </u>
          <u>
            <seg>
              Med inrättande av jourklass kan lärare hänvisa elever som inte
              sköter sig i klassrummet till ett annat rum för studier. I dag
              har läraren en närmast hopplös uppgift att upprätthålla ordningen
              i klassrummet, samtidigt som läraren ska anpassa undervisningen
              till mycket motiverade elever parallellt med elever som för stunden
              saknar motivation. Jourklassen erbjuder möjligheten för en elev
              att lugna ned sig och fortsätta att lära sig något samtidigt som
              övriga i klassen får arbetsro. Jourklassen ska naturligtvis bemannas
              med speciellt utbildad personal, och eleven är kvar i jourklassen
              till dess att vederbörande kan återgå till klassrummet – ibland
              redan nästa lek ­ tionstimme.
            </seg>
          </u>
          <u>
            <seg>
              Fru talman! Nu har jag talat en del om studiemiljön, och jag
              hoppas att alla förstår hur viktig den är. En annan sak som är
              av stor betydelse är elevernas läromedel. En aktuell rapport från
              Läromedelsförfattarna visar att 86 procent av lärarna inte kan
              köpa de läromedel som de anser att eleverna behöver. Läromedelsinköpen
              varierar mellan 0 och 1 500 kronor per elev och år. Vidare är
              Sverige det land i Norden som lägger minst resurser på läromedel.
              Till detta kommer en otrolig diskrepans vad gäller kvaliteten
              på läromedel. En del litteratur i dag är gratismaterial från lobbygrupper,
              och det finns exempel på läromedel som är väldigt politiserade.
            </seg>
          </u>
          <u>
            <seg>
              För att säkerställa att läromedel är högkvalitativa, neutrala
              och faktabaserade föreslår vi att det ska inrättas ett läromedelsråd.
              Det ska bestå av professionen, forskare och skolmyndigheter, och
              det ska införas för att bedöma och kvalitetsmärka läromedel samt
              vid behov underkänna undermåliga läromedel. Man kan säga att det
              är fråga om att certifiera läromedel.
            </seg>
          </u>
          <u>
            <seg>
              Jag vill i vanlig ordning avsluta med att ge råd till alla elever
              i den svenska skolan som vill ha en lyckad skolgång.
            </seg>
          </u>
          <u>
            <seg>
              Var närvarande i skolan. Bråka inte med dina skolkamrater eller
              lärare. Uppträd uppfostrat. Gör alltid ditt bästa.
            </seg>
          </u>
          <u>
            <seg>
              Om man som elev följer dessa råd, i alla fall den mesta delen
              av tiden i skolan, lovar jag att det avsevärt ökar möjligheten
              för eleven att nå sin potential. Lycka till med detta!
            </seg>
          </u>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.48 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 8 april
          </note>
          <note>
            SkU19 Företag, kapital och fastighet
          </note>
          <note>
            Punkt 1 (Företagande och investeringar)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 5 (KD)
          </note>
          <note>
            5. res. 6 (L)
          </note>
          <note>
            Förberedande votering 1:
          </note>
          <note>
            3 för res. 5
          </note>
          <note>
            3 för res. 6
          </note>
          <note>
            50 avstod
          </note>
          <note>
            293 frånvarande
          </note>
          <note>
            Förste vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Förste vice talmannen anmodade Mats Green (M) och ClasGöran Carlsson
            (S) att fungera som kontrollanter vid lottningen samt Angelika
            Bengtsson (SD) att förrätta lottningen.
          </note>
          <note>
            Den upptagna lottsedeln visade ett ja, och kammaren hade således
            antagit res. 5.
          </note>
          <note>
            Förberedande votering 2:
          </note>
          <note>
            10 för res. 2
          </note>
          <note>
            3 för res. 5
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            19 för utskottet
          </note>
          <note>
            11 för res. 1
          </note>
          <note>
            26 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 5 C, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Boendebeskattning m.m.)
          </note>
          <note>
            1. utskottet
          </note>
          <note>
            2. res. 19 (V)
          </note>
          <note>
            Votering:
          </note>
          <note>
            36 för utskottet
          </note>
          <note>
            5 för res. 19
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 KD, 3 L, 3 MP
          </note>
          <note>
            För res. 19: 4 V, 1 -
          </note>
          <note>
            Avstod: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 10 (Avdrag för sponsring)
          </note>
          <note>
            1. utskottet
          </note>
          <note>
            2. res. 21 (C)
          </note>
          <note>
            Votering:
          </note>
          <note>
            48 för utskottet
          </note>
          <note>
            5 för res. 21
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 L, 3 MP, 1 -
          </note>
          <note>
            För res. 21: 5 C
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU21 Mervärdesskatt
          </note>
          <note>
            Punkt 1 (Skattesatser m.m.)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 4 (KD)
          </note>
          <note>
            Förberedande votering 1:
          </note>
          <note>
            10 för res. 2
          </note>
          <note>
            3 för res. 4
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            12 för res. 1
          </note>
          <note>
            10 för res. 2
          </note>
          <note>
            34 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 1
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 L, 3 MP, 1 -
          </note>
          <note>
            För res. 1: 11 M
          </note>
          <note>
            Avstod: 10 SD, 5 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Punkt 3 (Momspliktig verksamhet vid fastighetsuthyrning)
          </note>
          <note>
            1. utskottet
          </note>
          <note>
            2. res. 7 (C)
          </note>
          <note>
            Votering:
          </note>
          <note>
            48 för utskottet
          </note>
          <note>
            5 för res. 7
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 L, 3 MP, 1 -
          </note>
          <note>
            För res. 7: 5 C
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            UbU11 Lärare och elever
          </note>
          <note>
            Punkt 4 (Rektorer och skolledare)
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            Votering:
          </note>
          <note>
            42 för utskottet
          </note>
          <note>
            11 för res. 6
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 6: 11 M
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Särskola, resursskola och särskild undervisningsgrupp)
          </note>
          <note>
            1. utskottet
          </note>
          <note>
            2. res. 9 (KD, L)
          </note>
          <note>
            Votering:
          </note>
          <note>
            39 för utskottet
          </note>
          <note>
            6 för res. 9
          </note>
          <note>
            11 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP, 1 -
          </note>
          <note>
            För res. 9: 3 KD, 3 L
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Elever med särskilda behov)
          </note>
          <note>
            1. utskottet
          </note>
          <note>
            2. res. 13 (KD)
          </note>
          <note>
            Votering:
          </note>
          <note>
            43 för utskottet
          </note>
          <note>
            3 för res. 13
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 13: 3 KD
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 10 (Undervisning för nyanlända)
          </note>
          <note>
            1. utskottet
          </note>
          <note>
            2. res. 16 (C)
          </note>
          <note>
            Votering:
          </note>
          <note>
            46 för utskottet
          </note>
          <note>
            5 för res. 16
          </note>
          <note>
            5 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 3 KD, 3 L, 3 MP
          </note>
          <note>
            För res. 16: 5 C
          </note>
          <note>
            Avstod: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 11 (Elevers hälsa)
          </note>
          <note>
            1. utskottet
          </note>
          <note>
            2. res. 19 (V)
          </note>
          <note>
            Votering:
          </note>
          <note>
            45 för utskottet
          </note>
          <note>
            5 för res. 19
          </note>
          <note>
            6 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 MP
          </note>
          <note>
            För res. 19: 4 V, 1 -
          </note>
          <note>
            Avstod: 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 15 (Skolmåltider)
          </note>
          <note>
            1. utskottet
          </note>
          <note>
            2. res. 23 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 23
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 23: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU18 Arbetskraftsinvandring
          </note>
          <note>
            Punkt 2 (Principerna för arbetskraftsinvandring)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            41 för utskottet
          </note>
          <note>
            5 för res. 3
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 3: 4 V, 1 -
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Villkor för arbetstillstånd)
          </note>
          <note>
            1. utskottet
          </note>
          <note>
            2. res. 6 (KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            3 för res. 6
          </note>
          <note>
            21 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 6: 3 KD
          </note>
          <note>
            Avstod: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Administration och handläggningstider)
          </note>
          <note>
            1. utskottet
          </note>
          <note>
            2. res. 8 (M, KD, L)
          </note>
          <note>
            Votering:
          </note>
          <note>
            29 för utskottet
          </note>
          <note>
            17 för res. 8
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP, 1 -
          </note>
          <note>
            För res. 8: 11 M, 3 KD, 3 L
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Åtgärder mot missbruk av regelverket)
          </note>
          <note>
            1. utskottet
          </note>
          <note>
            2. res. 12 (M)
          </note>
          <note>
            Votering:
          </note>
          <note>
            27 för utskottet
          </note>
          <note>
            11 för res. 12
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 12: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Spårbyte)
          </note>
          <note>
            1. utskottet
          </note>
          <note>
            2. res. 16 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 16
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 16: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU20 Migration och asylpolitik
          </note>
          <note>
            Punkt 1 (Migrations- och flyktingpolitik)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            38 för utskottet
          </note>
          <note>
            10 för res. 1
          </note>
          <note>
            8 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 L, 3 MP
          </note>
          <note>
            För res. 1: 10 SD
          </note>
          <note>
            Avstod: 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 12 (Vissa skyddsgrunder)
          </note>
          <note>
            1. utskottet
          </note>
          <note>
            2. res. 25 (KD)
          </note>
          <note>
            Votering:
          </note>
          <note>
            50 för utskottet
          </note>
          <note>
            3 för res. 25
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 MP, 1 -
          </note>
          <note>
            För res. 25: 3 KD
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 17 (Asylboende och utsatta grupper)
          </note>
          <note>
            1. utskottet
          </note>
          <note>
            2. res. 40 (L)
          </note>
          <note>
            Votering:
          </note>
          <note>
            40 för utskottet
          </note>
          <note>
            3 för res. 40
          </note>
          <note>
            13 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP, 1 -
          </note>
          <note>
            För res. 40: 3 L
          </note>
          <note>
            Avstod: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 18 (Verkställighet av avvisnings- och utvisningsbeslut)
          </note>
          <note>
            1. utskottet
          </note>
          <note>
            2. res. 41 (M)
          </note>
          <note>
            3. res. 43 (V)
          </note>
          <note>
            Förberedande votering:
          </note>
          <note>
            13 för res. 41
          </note>
          <note>
            5 för res. 43
          </note>
          <note>
            38 avstod
          </note>
          <note>
            293 frånvarande
          </note>
          <note>
            Kammaren biträdde res. 41.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            11 för res. 41
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 41: 11 M
          </note>
          <note>
            Avstod: 10 SD, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU36 Anpassning av lagen om omställningsstöd
          </note>
          <note>
            Kammaren biföll utskottets förslag.
          </note>
          <u>
            <seg>
              AU8 Arbetsrätt
            </seg>
          </u>
          <note>
            Punkt 1 (Provanställning)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 1: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Stärkt skydd för arbetstagare)
          </note>
          <note>
            1. utskottet
          </note>
          <note>
            2. res. 5 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 5
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 5: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Rätt till ledighet för att bedriva näringsverksamhet)
          </note>
          <note>
            1. utskottet
          </note>
          <note>
            2. res. 12 (M, SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            21 för res. 12
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 12: 11 M, 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Övrigt om utökad rätt till ledighet m.m.)
          </note>
          <note>
            1. utskottet
          </note>
          <note>
            2. res. 14 (KD)
          </note>
          <note>
            Votering:
          </note>
          <note>
            43 för utskottet
          </note>
          <note>
            3 för res. 14
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 14: 3 KD
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Stridsåtgärder)
          </note>
          <note>
            1. utskottet
          </note>
          <note>
            2. res. 16 (C)
          </note>
          <note>
            3. res. 19 (L)
          </note>
          <note>
            Förberedande votering:
          </note>
          <note>
            5 för res. 16
          </note>
          <note>
            3 för res. 19
          </note>
          <note>
            48 avstod
          </note>
          <note>
            293 frånvarande
          </note>
          <note>
            Kammaren biträdde res. 16.
          </note>
          <note>
            Huvudvotering:
          </note>
          <note>
            29 för utskottet
          </note>
          <note>
            5 för res. 16
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 3 MP
          </note>
          <note>
            För res. 16: 5 C
          </note>
          <note>
            Avstod: 11 M, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU9 Integration
          </note>
          <note>
            Punkt 1 (Mottagandet av nyanlända invandrare)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            30 för utskottet
          </note>
          <note>
            11 för res. 1
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 KD, 3 L, 3 MP
          </note>
          <note>
            För res. 1: 11 M
          </note>
          <note>
            Avstod: 10 SD, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Etableringsprogrammet och etableringsersättningen m.m.)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            3. res. 6 (C)
          </note>
          <note>
            4. res. 7 (V)
          </note>
          <note>
            Förberedande votering 1:
          </note>
          <note>
            5 för res. 6
          </note>
          <note>
            4 för res. 7
          </note>
          <note>
            47 avstod
          </note>
          <note>
            293 frånvarande
          </note>
          <note>
            Kammaren biträdde res. 6.
          </note>
          <note>
            Förberedande votering 2:
          </note>
          <note>
            10 för res. 5
          </note>
          <note>
            5 för res. 6
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            30 för utskottet
          </note>
          <note>
            10 för res. 5
          </note>
          <note>
            16 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 MP
          </note>
          <note>
            För res. 5: 10 SD
          </note>
          <note>
            Avstod: 5 C, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Civilsamhällets och näringslivets betydelse för integrationen)
          </note>
          <note>
            1. utskottet
          </note>
          <note>
            2. res. 18 (KD)
          </note>
          <note>
            Votering:
          </note>
          <note>
            50 för utskottet
          </note>
          <note>
            3 för res. 18
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 MP, 1 -
          </note>
          <note>
            För res. 18: 3 KD
          </note>
          <note>
            Avstod: 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Integrationskapacitet och utsatta områden)
          </note>
          <note>
            1. utskottet
          </note>
          <note>
            2. res. 22 (L)
          </note>
          <note>
            Votering:
          </note>
          <note>
            45 för utskottet
          </note>
          <note>
            3 för res. 22
          </note>
          <note>
            8 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 MP
          </note>
          <note>
            För res. 22: 3 L
          </note>
          <note>
            Avstod: 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU10 Jämställdhet och åtgärder mot diskriminering
          </note>
          <note>
            Punkt 1 (Hedersrelaterat våld och förtryck)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            28 för utskottet
          </note>
          <note>
            10 för res. 2
          </note>
          <note>
            18 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP
          </note>
          <note>
            För res. 2: 10 SD
          </note>
          <note>
            Avstod: 11 M, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Nationellt centrum för kvinnofrid)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            Votering:
          </note>
          <note>
            30 för utskottet
          </note>
          <note>
            11 för res. 5
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 L, 3 MP, 1 -
          </note>
          <note>
            För res. 5: 11 M
          </note>
          <note>
            Avstod: 10 SD, 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Jämställdhetspolitikens mål och jämställdhetsintegrering
            m.m.)
          </note>
          <note>
            1. utskottet
          </note>
          <note>
            2. res. 9 (C)
          </note>
          <note>
            Votering:
          </note>
          <note>
            38 för utskottet
          </note>
          <note>
            5 för res. 9
          </note>
          <note>
            13 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 MP, 1 -
          </note>
          <note>
            För res. 9: 5 C
          </note>
          <note>
            Avstod: 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Övriga frågor om jämställdhet i arbetslivet)
          </note>
          <note>
            1. utskottet
          </note>
          <note>
            2. res. 14 (L)
          </note>
          <note>
            Votering:
          </note>
          <note>
            37 för utskottet
          </note>
          <note>
            3 för res. 14
          </note>
          <note>
            15 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 M, 4 V, 3 KD, 3 MP, 1 -
          </note>
          <note>
            För res. 14: 3 L
          </note>
          <note>
            Avstod: 10 SD, 5 C
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD,16 L, 13 MP,
            1 -
          </note>
          <note>
            Punkt 7 (Diskriminering på grund av kön och föräldraledighet)
          </note>
          <note>
            1. utskottet
          </note>
          <note>
            2. res. 15 (KD)
          </note>
          <note>
            Votering:
          </note>
          <note>
            53 för utskottet
          </note>
          <note>
            3 för res. 15
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP, 1 -
          </note>
          <note>
            För res. 15: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 14 (Jämlikhetsdata)
          </note>
          <note>
            1. utskottet
          </note>
          <note>
            2. res. 23 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 23
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 2 MP, 1 -
          </note>
          <note>
            För res. 23: 4 V, 1 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Grundläggande om utbildning (forts. UbU12)
          </note>
          <note>
            Anf. 86 NIELS PAARUP-PETERSEN (C):
          </note>
          <u>
            <seg>
              Fru talman! Det känns trevligt att vara den tredje Malmöbon i
              rad här i talarstolen . De andra pratar lite finare malmöitiska
              än jag, men den får räcka ändå. Det kan nog finnas anledningar
              till att så många Malmöbor tycker att det är viktigt att vara
              med i utbildningsutskottet. Det gäller inte minst den icke-socialistiska
              sidan.
            </seg>
          </u>
          <u>
            <seg>
              Fru talman! I dag diskuterar vi några basala grunder inom utbildningen.
              Tryggheten i klassrummet, studiero, psykisk hälsa och vilken värdegrund
              skolan vilar på är förutsättningar för att lärande kan ske på
              bra villkor.
            </seg>
          </u>
          <u>
            <seg>
              Fru talman! Det finns starka samband mellan hur man mår i skolan
              och hur man levererar. Det finns starka samband mellan god psykisk
              hälsa och möjligheten att ta till sig kunskap och nå utbildningsmålen.
              Därför är elevhälsans förebyggande arbete en viktig del av skolan.
              Tyvärr är det allt fler barn och ungdomar som lider av psykisk
              ohälsa. Det har kommit att bli ett av skolans stora problem. Dessutom
              har pandemin och distansstudier för många elever inneburit ytterligare
              försämringar av det psykiska måendet, även om vissa elever faktiskt
              har mått bättre av att kunna vara hemma.
            </seg>
          </u>
          <u>
            <seg>
              Centerpartiet vill att en screening av den psykiska ohälsan ska
              göras vid den vanliga hälsokontrollen hos elevhälsan. Vi vill
              även införa livskunskap i skolan inom ämnet idrott och hälsa,
              för att fler tidigt ska få verktyg att hantera sitt psykiska mående.
              Det kan också leda till att färre behöver söka vård. Vi vill även
              stärka möjligheterna för kommunerna att samarbeta med socialtjänsten,
              polisen och andra myndigheter som är avgörande när ungdomar kommer
              in på fel väg i livet.
            </seg>
          </u>
          <u>
            <seg>
              Inom ramarna för januariavtalet utreder vi också en acceptabel
              lägstanivå för elevhälsan och ser även på möjligheterna för ett
              gemensamt huvudmannaskap för bland annat primärvården, ungdomsmottagningarna
              och de medicinska delarna av elevhälsan. Det är viktigt att det
              blir ordning på arbetet, och Centerpartiet anser att skolan ska
              ta ett utökat ansvar för den psykiska ohälsan.
            </seg>
          </u>
          <u>
            <seg>
              Fru talman! Det är också viktigt att det blir enklare att få
              hjälp i skolan genom elevhälsan. För att det ska bli möjligt kan
              det, utöver kuratorer, finnas studiepedagoger och andra som exempelvis
              har beteendevetar ­ utbildning och kan ge stöd till eleverna i
              deras studier och vara ett samtals ­ stöd. Vi vet att det är svårt
              att få rätt kompetens till elevhälsan. Då är det viktigt att säkra
              också andra vägar att få bra stöd.
            </seg>
          </u>
          <u>
            <seg>
              Centerpartiet driver även förslag om att införa livskunskap inom
              idrott och hälsa. Syftet med det är att stärka elevernas förutsättningar
              att hantera de utmaningar livet bjuder på. För livet är inte alltid
              lätt, kanske särskilt inte i skolan, vilket även andra talare
              har nämnt. Att stärka elevernas egna förmågor är det bästa stödet
              vi kan ge. Det är fantastiskt om man kan få stöd när man behöver
              det, men det bästa stödet och den bästa förutsättningen för att
              må bra vore om man i slutändan själv kunde få förmågan att stå
              emot och klara av livets utmaningar.
            </seg>
          </u>
          <u>
            <seg>
              Under pandemin har det funnits exempel på kommuner som inom ramen
              för elevhälsan har tagit hjälp av digitala tjänster för att nå
              elever. Det kan vara ett utmärkt verktyg för att nå ut till fler
              och stävja den psykiska ohälsan som annars riskerar att drabba
              många. Men i samtal med ungdomar från Sveriges skolor har vi också
              tydligt kunnat se att det finns mycket kvar att göra för att elevhälsan
              ska bli bättre på att nå ut. Många har upplevt att de inte har
              kunnat nå fram till elevhälsan när de har haft en speciell situation.
            </seg>
          </u>
          <u>
            <seg>
              Det är särskilt viktigt att stärka förmågan att använda digitala
              verktyg inom elevhälsan för dem som i vanliga fall har stor frånvaro.
              Det är en viktig del av utvecklingsarbetet och lärdomarna från
              pandemitiden.
            </seg>
          </u>
          <u>
            <seg>
              Fru talman! Eleverna måste kunna lita på att de är trygga i skolan.
              Alltför många elever går till skolan med en klump i magen, vissa
              av rädsla för kommentarer i korridoren, andra av trötthet eller
              av avbrutna och stökiga lektioner. Men det kan vara mycket värre
              än så, vilket vi hörde av min kollega från Malmö. Det kan gälla
              hot, våld och sexuella kränkningar. Så mycket som hälften av alla
              elever utsätts för brott, enligt dem själva. Det förekommer alltså
              brott i skolan där de är tvungna att vara. Det är självklart absolut
              oacceptabelt.
            </seg>
          </u>
          <u>
            <seg>
              Skolan måste kunna garantera en bra och trygg studiemiljö. Hälften
              av alla elever upplever som sagt att andra stör ordningen i klassrummet.
              Många utsätts för våld. Även var tredje lärare uppger att de lägger
              en stor del av undervisningstiden på att bara upprätthålla ordningen.
              Såväl lärare som elever får utstå mycket. Särskilt flickor är
              utsatta. Mycket oftare än pojkar känner de sig otrygga och upplever
              bristande studiero. Det är oacceptabelt. Vi måste få slut på detta.
            </seg>
          </u>
          <u>
            <seg>
              För att skapa större studiero och trygghet i skolan vill vi stärka
              lärarens position i klassrummet, ge bättre möjligheter att agera
              mot stökiga elever och stärka inspektionerna av de skolor där
              tryggheten brister. Sedan lång tid tillbaka har vi sagt att vi
              vill skärpa möjligheten att omgående flytta elever som allvarligt
              stör studieron eller tryggheten för övriga elever och att skolor
              ska vara skyldiga att polisanmäla om de har skäl att misstänka
              att ett barn utsatts för sexualbrott eller brott mot liv och hälsa.
              Det som är en självklarhet i resten av samhället måste också gälla
              i skolan. Skolan får inte utgöra en frizon för brott.
            </seg>
          </u>
          <u>
            <seg>
              Flera andra har också varit inne på läromedlen, som är en del
              av dagens betänkande. Vi har länge velat ha en granskning av de
              läromedel som finns till förfogande för att säkra att lärarna
              har tillgång till bra läromedel. Det ska inte vara så att man
              måste använda dem, utan det ska ske som rådgivning. I slutändan
              är det läraren i klassrummet som överlämnas förtroendet att styra
              upp undervisningen, också i ”hur:et”. Vi politiker ska inte lägga
              oss i för mycket hur det ska ske.
            </seg>
          </u>
          <u>
            <seg>
              Fru talman! Slutligen vill jag ta upp den helt avgörande demokratiska
              värdegrunden för skolan. Här i kammaren talar vi jättemycket om
              hur vi vill styra skolan, vad vi vill göra , vilka små ändringar
              som måste göras etcetera. Men det är den demokratiska värdegrunden
              som är grunden för både individens och samhällets trygghet. Allt
              annat ligger ovanpå.
            </seg>
          </u>
          <u>
            <seg>
              Låt mig läsa upp en del av det som står i skollagen: ” Utbildningen
              inom skolväsendet syftar till att barn och elever ska inhämta
              och utveckla kunskaper och värden. Den ska främja alla barns och
              elevers utveckling och lärande samt en livslång lust att lära.
              Utbildningen ska också förmedla och förankra respekt för de mänskliga
              rättigheterna och de grundläggande demokratiska värderingar som
              det svenska samhället vilar på. ”
            </seg>
          </u>
          <u>
            <seg>
              Här är det jättetydligt att tryggheten är en helt avgörande del
              och själva syftet med skolan. Vi måste skapa en trygg skola för
              att alla ska kunna vara där, men vi måste också lyssna på skollagen
              och komma ihåg den demokratiska grunden att lära individen att
              stå på egna ben och leva efter de demokratiska värderingarna.
              Det här är något som i vissa kretsar ibland hetsas omkring som
              bara en värdegrund . M en det är inte bara det , utan det är själva
              skolans grund. Det får vi inte glömma bort. Vi måste ge eleverna
              grunden för att kunna leva sina liv i ett demokratiskt och tryggt
              samhälle.
            </seg>
          </u>
          <u>
            <seg>
              Med det vill jag yrka bifall till reservation 2.
            </seg>
          </u>
          <note>
            Anf. 8 7 DANIEL RIAZAT (V):
          </note>
          <u>
            <seg>
              Fru talman! Till att börja med vill jag yrka bifall till Vänsterpartiets
              reservation 10.
            </seg>
          </u>
          <u>
            <seg>
              Jag tänkte ta upp ett par ämnen i dag som det inte har nämnts
              så mycket om härifrån talarstolen.
            </seg>
          </u>
          <u>
            <seg>
              Det är väl känt att de som går i skolan när det är valår har
              ett högre valdeltagande än andra förstagångsväljare. Att kunna
              engagera sig politiskt är en central del i att vara en demokrati.
              Därför tycker vi att det är viktigt att elever har möjlighet att
              engagera sig politiskt i skolan och att möta representanter från
              olika politiska hemvister.
            </seg>
          </u>
          <u>
            <seg>
              Under de senaste åren har de politiska ungdomsförbundens möjlighet
              att komma ut på skolor kraftigt begränsats. Oftast ges rådet från
              ansvariga myndigheter till skolor att de ska avgränsa den politiska
              informationen till en dag. Denna lösning tar sällan hänsyn till
              att de flesta som är politiskt aktiva arbetar ideellt. Det finns
              också ett problem som uppstår i valrörelser, nämligen att ett
              stort antal skolor väljer samma dag. Då blir det i stället ungdomsförbundens
              prioriteringar som styr vilka skolor och elever som får ta del
              av politisk information.
            </seg>
          </u>
          <u>
            <seg>
              Vi tycker att detta är en olycklig konsekvens av de begränsningar
              som har gjorts. I stället för att se ungdomsförbund och politiska
              partier som ett problem bör skolorna se dem som en tillgång som
              vitaliserar vår demokrati.
            </seg>
          </u>
          <u>
            <seg>
              Eftersom valdagen dessutom ligger i september kommer den ofta
              gans ­ ka nära skolstarten. Det är viktigt att i den mån det är
              möjligt ge alla elever likvärdig tillgång till politisk information.
              Den information som går ut till skolorna från ansvariga myndigheter
              skulle tjäna på att även utifrån ungdomsförbundens perspektiv
              lyfta för- och nackdelar med olika sätt att möjliggöra elevers
              tillgång till politisk information.
            </seg>
          </u>
          <u>
            <seg>
              Skollagen ändrades 2017 för att förtydliga lagstiftningen rörande
              politisk information. Ett problem som uppmärksammats i samband
              med politiska organisationers besök på skolor och som inte blivit
              löst genom den nya lagstiftningen är närvaron av rasistiska och
              nazistiska organisationer. Alla elever ska kunna känna sig trygga
              när de går till skolan. Inga judiska, muslimska eller svarta barn,
              hbtq-barn eller barn som tillhör nationella minoritetsgrupper
              ska behöva gå till skolan och mötas av politiska organisa ­ tioner
              som kränker deras människovärde eller som ifrågasätter deras existens.
            </seg>
          </u>
          <u>
            <seg>
              Före valet 2014 var det många lärare, skolledare och organisationer
              som tydligt kritiserade att exempelvis nazistiska organisationer
              och partier tillåtits sprida sitt budskap på deras skolor, budskap
              som bryter mot skolans uppdrag och lagar. De lagändringar som
              gjordes 2017 har inte lett till några avgörande steg för att komma
              till rätta med problemet.
            </seg>
          </u>
          <u>
            <seg>
              Skolan är ingen offentlig plats, fru talman. Vänsterpartiet anser
              att det är nödvändigt för demokratin att politiska organisationer
              under ordnade former tillåts sprida information på skolor men
              tycker samtidigt att det är orimligt att släppa in ungdomsförbund,
              organisationer och partier som genom sin politik och sitt budskap
              diskriminerar en stor del av Sveriges elever och skolpersonal.
            </seg>
          </u>
          <u>
            <seg>
              Vänsterpartiet tycker därför att regeringen i god tid före nästa
              val bör utvärdera och utreda den senaste lagstiftningens effekter
              och vid behov lägga fram förslag som stärker elevers rätt till
              politisk information och samtidigt skyddar elever från att utsättas
              för diskriminering.
            </seg>
          </u>
          <u>
            <seg>
              Fru talman! I dag används allt oftare digitala läromedel i skolan.
              Samtidigt förmedlar läromedlen som används i skolan ibland något
              helt annat än de värden som skolan ska förmedla om människolivets
              okränkbarhet, individens frihet och integritet, alla människors
              lika värde, jämställdhet mellan kvinnor och män samt solidaritet
              med människor i utsatthet. Fördomar och stereotypa föreställningar
              om vad som är manligt och kvinnligt samt trångsynthet bevaras
              och befästs ibland i skolan när dess roll borde vara att bryta
              desamma. Det kritiska tänkandet och granskandet måste få större
              tyngd i undervisningen redan tidigt i grundskolan.
            </seg>
          </u>
          <u>
            <seg>
              Skolpolitiken måste därför ta ett större ansvar gällande läromedelsfrågan.
              Ansvaret för att undervisningen ska utformas i enlighet med läroplanernas
              värdegrund ligger på huvudmännen, rektorerna och lärarna. Där
              bör det också ligga. Huvudmännen har ett stort ansvar för att
              skapa rimliga förutsättningar att värdera de läromedel som ska
              användas i undervisningen. För att underlätta för skolorna vid
              inköp av läromedel och för att sätta press på läromedelsföretagen
              vill vi att regeringen ger Skolverket i uppdrag att utreda ett
              inrättande av en kvalitetsmärkning av läromedel som är utformade
              i enlighet med läroplanernas värdegrund.
            </seg>
          </u>
          <u>
            <seg>
              Det sista jag tänkte prata om, fru talman, handlar också om skolans
              värdegrund och demokrati. Men jag tänkte föra fram det ur ett
              annat perspektiv. De föregående talarna har precis som jag pratat
              om olika ämnen som rör demokrati, värderingar och värdegrund i
              skolan. Men för att vi på allvar ska kunna ha ett demokratiskt
              system och en demokratisk skola måste vi också prata om hur skolan
              styrs i dag.
            </seg>
          </u>
          <u>
            <seg>
              En demokratiskt styrd skola ska inte ses som en marknad. I en
              demokratiskt styrd skola ska inte rektorer behandlas som försäljningschefer.
              I en demokratiskt styrd skola är inte lärare försäljare. I en
              demokratiskt styrd skola är inte elever kunder. Det menar vi i
              Vänsterpartiet är grunden om vi ska prata om att ha en demokratisk
              skola. Skolan ska vara demokratiskt styrd, och skolans grund ska
              vara demokratisk. Så kan det inte vara så länge vi som världens
              enda land har ett system där skolan har blivit en marknad, där
              utbildning har blivit en försäljningsvara och där elever bokstavligen
              säljs på en marknad.
            </seg>
          </u>
          <note>
            Anf. 88 NIELS PAARUP-PETERSEN (C) replik:
          </note>
          <u>
            <seg>
              Fru talman! Jag och Daniel Riazat är överens, låter det som,
              om att skolan ska vara demokratisk och lära ut demokratiska värderingar.
              Det är väldigt positivt. För mig är en del av demokratin det att
              det kan finnas olika perspektiv och att man ska kunna välja mer
              än det som staten säger att man ska ta till sig. Det handlar om
              att man lär sig att välja i livet och lär sig att ta ansvar för
              sitt lärande. Man kan även välja att göra någonting annat än det
              som de som i dagsläget är vid makten anser att man ska kunna göra.
            </seg>
          </u>
          <u>
            <seg>
              I det perspektivet är fristående skolor oerhört viktiga. Enligt
              Vänsterpartiets ideologi bör inte andra än staten – eller kanske
              kommunerna – kunna avgöra vad ett barn ska ta till sig och inte
              ska ta till sig. Man ska inte kunna välja någonting annat än det
              som kommunen erbjuder. Det är i mina ögon, enligt den ideologi
              jag företräder, liberalismen, en utmaning att kalla det för demokrati
              att man bara ska kunna välja ett perspektiv och att det ska vara
              statens, att det enbart ska vara den existerande maktens perspektiv
              man ska ta till sig.
            </seg>
          </u>
          <u>
            <seg>
              Vi kan se att Vänsterpartiet har ett ungdomsförbund som kallar
              sig kommunister och att det finns trådar som inte är så demokratiska.
              Utifrån det perspektivet skulle jag vilja fråga Daniel Riazat,
              som kraftigt kritiserar det här och säger att det i stort sett
              inte kan vara en demokratisk skola om friskolor finns, beroende
              på hur det organiseras: Ser du några andra perspektiv när det
              gäller vikten av att säkra en skolvärld där det är fritt fram
              att välja och där man skapar förutsättningar för att kunna välja
              skola?
            </seg>
          </u>
          <note>
            Anf. 89 DANIEL RIAZAT (V) replik:
          </note>
          <u>
            <seg>
              Fru talman! Jag tackar Niels Paarup-Petersen för frågan. Men
              det skulle kanske vara bra ifall fru talmannen efteråt påminde
              ledamöterna om att lyssna på anförandena innan de ställer frågor
              utifrån premisser som inte existerar. Vänsterpartiet har inte
              pratat om att det inte ska finnas friskolor, och jag har inte
              heller gjort det i det här anförandet. Det är enbart representanter
              för de partier som springer Friskolornas riksförbunds ärenden
              som möjligtvis kan tolka det på det viset.
            </seg>
          </u>
          <u>
            <seg>
              Det som Vänsterpartiet pratar om handlar om att utbildning inte
              ska ses som en handelsvara. Kunskap är en mänsklig rättighet.
              Vi vet sedan ett antal år tillbaka att forskningen har kommit
              fram till att det system som Centerpartiet förespråkar inte är
              hållbart och att det leder till större segregation. Den så kallade
              valfriheten, som ni menar att det är, har inte lett till större
              valfrihet utan lett till större segregation.
            </seg>
          </u>
          <u>
            <seg>
              Visst – vissa partier kan blunda för det här på grund av ideologiska
              skygglappar som de har därför att de rent ideologiskt menar att
              allting i vårt samhälle måste säljas ut till vilket pris som helst.
              Jag tillhör inte ett sådant parti, och jag är inte en sådan politiker.
              Jag menar att våra barns framtid är för viktig för att läggas
              ut på börsen att spekuleras i på aktiemarknaden. Jag tycker att
              den är betydligt viktigare än så.
            </seg>
          </u>
          <u>
            <seg>
              Vänsterpartiet har också en politik för att vi ska kunna ha icke
              vinstdrivande friskolor. De myter som sprids av högern i tid och
              otid om att vi skulle vara emot alla friskolor stämmer inte, vilket
              Niels Paarup-Petersen vet. Vänsterpartiet har dessutom lagt fram
              förslag på hur man skulle kunna ha ett skolvalssystem där elever
              kan välja att gå i de icke vinstdrivande friskolorna. Jag skulle
              uppmana Centerpartiets representant att läsa den motionen.
            </seg>
          </u>
          <note>
            Anf. 90 NIELS PAARUP-PETERSEN (C) replik:
          </note>
          <u>
            <seg>
              Fru talman! Jag rekommenderar i min tur min ärade kollega att
              läsa på om Centerpartiets politik. Det är självklart inte så att
              vi anser att barnens framtid ska säljas på börsen. Det är säkert
              ett fint retoriskt grepp, men det är inte så verkligheten ser
              ut.
            </seg>
          </u>
          <u>
            <seg>
              Vad vi vill har vi pratat om här tidigare. Vi är tre ledamöter
              här som kommer från Malmö. Vi har sett hur det fungerar när Vänsterpartiet
              är inne och styr tillsammans med Socialdemokraterna och det inte
              får komma in alternativ. Vi har sett hur kommunala skolor underpresterar
              och hur man inte gör någonting åt det. Vi har sett vad det gör
              för dem som bor i de mest utsatta områdena i Malmö och som haft
              svårast att ta sig fram.
            </seg>
          </u>
          <u>
            <seg>
              Det är de skolor som har kommit utifrån – ibland vinstdrivande,
              ibland inte; båda delarna kan i grunden finnas – som har skapat
              en möjlighet för de här barnen att ta sig bort från det utanförskap
              som de annars, i den här ensidiga socialistiska världen, skulle
              ha varit bundna till om de inte hade fått flytta sig från de områdena
              och inte hade fått flytta bort sig från den kommunala skolan.
            </seg>
          </u>
          <u>
            <seg>
              Grunden för mitt engagemang är att se till att barnen får en
              förutsättning att kunna flytta sig bort från det som kommunen
              vill erbjuda om det som kommunen erbjuder är oerhört dåligt. Det
              är det ibland, och då vill jag skapa den möjligheten. För mig
              är det då mindre viktigt om den som erbjuder det alternativ som
              ger en bättre möjlighet – som ger elever möjligheter att ta sig
              fram i livet, som ger dem möjligheterna att komma in på gymnasiet,
              som ger dem möjligheten till att skapa sig ett eget liv – också
              tar ut vinst. Detta är för mig mindre väsentligt än att man undviker
              att de blir bundna till en skola som inte ger dem en framtid –
              bara för att den är kommunal.
            </seg>
          </u>
          <u>
            <seg>
              I Malmö har Vänsterpartiet och Socialdemokraterna styrt tillsammans
              länge. Man har haft skolor där i tiotals år så lite som under
              hälften fått behörighet, och ingenting har gjorts – det har accepterats.
              Men så snart någon gör det bättre men tar ut vinst blir man arg.
              För mig är detta inte bra ur ett demokratiskt perspektiv.
            </seg>
          </u>
          <note>
            Anf. 91 DANIEL RIAZAT (V) replik:
          </note>
          <u>
            <seg>
              Fru talman! I Centerpartiets värld är alla länder förutom Sverige
              kommunistiska och socialistiska. Varför säger jag då det? Jo,
              för att vi är världens enda land som har det här skolsystemet.
              Majoriteten av de borgerliga väljarna är emot det. Majoriteten
              av vänsterväljarna är emot det. Majoriteten av i princip alla
              partiers väljare är emot det här systemet.
            </seg>
          </u>
          <u>
            <seg>
              Ändå fortsätter Niels Paarup-Petersen och Centerpartiet att springa
              ärenden åt Academedia, Internationella Engelska Skolan och andra
              skolor som ägs av koncerner vars ägare och ägarstrukturer är så
              märkliga att de inte ens bör förknippas med skolverksamheter.
              Eller tycker Niels Paarup-Petersen att det är rimligt att banker,
              fonder och annat från Qatar, Indien, Brasilien och USA äger svenska
              skolor? Tycker Niels Paarup-Petersen att det är rimligt att vi
              har stora koncerner som i dag gör sin vinst på att ha färre behöriga
              lärare, på att ha sämre skollokaler, på att se till att de elever
              som kommer till deras skolor kommer från mer resursstarka hem,
              så att man kan ge dem mindre hjälp, och på att ha sämre utrustning
              och sämre läromedel i skolan? Är det detta skolsystem vi vill
              ha? Nej, det är inte det skolsystem Vänsterpartiet vill ha.
            </seg>
          </u>
          <u>
            <seg>
              Man kan slänga ord som ”valfrihet” lite fritt här och där, men
              det hjälper inte, för barn är inte mjukglass och barn är inte
              jeans. De ska inte behandlas som en produkt. Barn är barn. Elever
              är elever. På en skolmarknad får de inte vara det.
            </seg>
          </u>
          <u>
            <seg>
              Detta gör också att kommunala skolor försämras och måste arbeta
              utifrån en logik som utgår från marknadens principer. Så ja, kommunala
              skolor har också blivit sämre under den här tiden när ni har experimenterat
              med svensk skola. Jag menar att den kommunala skolan också behöver
              förändras.
            </seg>
          </u>
          <u>
            <seg>
              Men grundproblematiken i det här fallet är inte den offentligt
              ägda skolan. Grundproblematiken är att ni ser på skolan som en
              marknad.
            </seg>
          </u>
          <note>
            Anf. 92 CHRISTIAN CARLSSON (KD):
          </note>
          <u>
            <seg>
              Fru talman! Jag vill börja med att yrka bifall till Kristdemokraternas
              reservation 14.
            </seg>
          </u>
          <u>
            <seg>
              Skolans uppgift ska vara att skapa förutsättningar för att varje
              barn ska få lära så mycket som möjligt, utvecklas som person och
              förverkliga sin potential. För att detta ska vara möjligt krävs
              att skolan förmedlar kunskap för ett liv på arbetsmarknaden men
              också klassisk bildning, det vill säga förståelse för vårt samhälle,
              vår historia, vårt kulturarv och de värdefulla dygder och den
              etik som har förvaltats av kristen och västerländsk idétra ­ dition.
            </seg>
          </u>
          <u>
            <seg>
              Det är bland annat mot den bakgrunden som vi i Kristdemokraterna
              har föreslagit att Skolverket ska ta fram en klassikerlista –
              en lista över litterära verk som alla elever behöver komma i kontakt
              med under sin skolgång. Vi menar att detta skulle bidra till fler
              gemensamma referensramar och skapa en större förståelse för samhället.
            </seg>
          </u>
          <u>
            <seg>
              Den fria läsningen skulle också behöva utökas, både i grundskolan
              och i gymnasiet. Att behärska språket är en nyckel till framgång
              i livet, och för ett barn som växer upp i ett hem utan böcker
              och lästradition är det särskilt viktigt att skolan uppmuntrar
              till läsning.
            </seg>
          </u>
          <u>
            <seg>
              För att läsningen och kunskapen ska kunna stå i fokus är till
              exempel mer rörelse i skolan ett framgångsrecept. Trygghet och
              studiero är också helt avgörande.
            </seg>
          </u>
          <u>
            <seg>
              Skolledarskapet är förstås nyckeln, liksom lärare som har förmåga
              att både inspirera eleverna och hålla ordning i klassrummet. Redan
              i dag ska det finnas ordningsregler på varje skola. Men de elever
              som bryter mot ordningsreglerna måste också mötas med tydliga
              konsekvenser. Det finns möjlighet till omhändertagande av föremål,
              utvisning, kvarsittning, tillfällig omplacering eller, i värsta
              fall, avstängning. Denna typ av åtgärder behöver kunna användas
              i större utsträckning.
            </seg>
          </u>
          <u>
            <seg>
              Den som saboterar bör själv kunna vara med och laga skadan, och
              det är fullt rimligt att man i vissa fall skickar notan för det
              som saboterats till föräldrarna. Det måste helt enkelt råda nolltolerans
              mot klotter och skadegörelse, men framför allt mot mobbning och
              kränkande beteende. Den sortens agerande behöver alltid resultera
              i en direkt kontakt med hemmet så att föräldrarna kan ta sitt
              så viktiga föräldraansvar. Samhället är större än staten, och
              i det här fallet är vi övertygade om att familjerna själva, men
              också civilsamhället, kan bidra till att skapa trygghet i skolan
              på ett bättre sätt än i dag.
            </seg>
          </u>
          <u>
            <seg>
              Fru talman! Dagens debatt rör bland annat skolans värdegrund.
              I läroplanerna står att människolivets okränkbarhet, individens
              frihet och integ ­ ritet, alla människors lika värde, jämställdhet
              mellan kvinnor och män samt solidaritet mellan människor är de
              värden som skolan ska gestalta och förmedla. I överensstämmelse
              med den etik som förvaltats av kristen tradition och västerländsk
              humanism sker detta genom individens fostran till rättskänsla,
              generositet, tolerans och ansvarstagande.
            </seg>
          </u>
          <u>
            <seg>
              Kristdemokraternas uppfattning är att skolan fortsatt ska vila
              på denna fasta grund. Med tanke på vilken grund skolan faktiskt
              vilar på och på det kristna kulturarvets helt avgörande betydelse
              för framväxten av vårt sam ­ hälle måste jag dock säga att jag
              tycker att det är sorgligt att se hur rege ­ r ­ ingen har förhalat
              frågan om en så enkel sak som skolavslutningar i kyr ­ kan – detta
              trots att riksdagen i ett tillkännagivande om detta redan den
              12 maj 2016 bad om ett förtydligande som möjliggör det. Självklart
              ska traditio ­ nen med skolavslutningar i kyrkan vid svenska högtider
              få leva vida ­ re, och självklart ska prästen då också kunna både
              sjunga en psalm tillsam ­ mans med eleverna och be en bön. Riksdagen
              har varit tydlig i denna fråga, och det är därför hög tid att
              regeringen agerar.
            </seg>
          </u>
          <u>
            <seg>
              Fru talman! Sverige ska vara ett land där frihet och jämställdhet
              är självklara värden. Men alltför många barn lever dessvärre under
              hedersförtryck. Flickor misshandlas och mördas i hederns namn
              eller riskerar att giftas bort och kommer kanske aldrig tillbaka
              efter sommarlovet. Skolan har därför en viktig roll i att förebygga
              hedersrelaterat våld och förtryck.
            </seg>
          </u>
          <u>
            <seg>
              I Stockholms stad genomförde vi en kampanj mot hedersförtryck
              inför sommarlovet i form av ett brev till alla högstadie- och
              gymnasieelever och alla rektorer – detta med syftet att minska
              risken för att elever skulle giftas bort under sommaren. Detta
              är ett exempel, men kunskapen om hederskultur behöver också förbättras
              bland skolpersonal. Varje förskola och skola bör ha en handlingsplan
              mot hedersrelaterat våld och förtryck, med exempel på varningssignaler
              och tidiga tecken på att någon far illa och även riktlinjer vid
              misstanke om att en elev kan vara utsatt.
            </seg>
          </u>
          <u>
            <seg>
              Fru talman! Kampen mot hederskulturen handlar i grunden om vilka
              värden och värderingar Sverige ska bygga på. Men den handlar framför
              allt om att stå upp för enskilda människors frihet och några av
              samhällets mest utsatta. Därför är kampen mot hederskultur och
              hedersförtryck viktig, och den bör föras även i skolan.
            </seg>
          </u>
          <note>
            Anf. 93 ROGER HADDAD (L):
          </note>
          <u>
            <seg>
              Fru talman! Den här debatten handlar om väldigt viktiga områden
              inom skolpolitiken: skolans värdegrund, som flera har varit inne
              på, men också en fråga som jag och Liberalerna har prioriterat
              under många år, nämligen studiero och trygghet, eller snarare
              bristen på studiero och trygghet, på landets skolor.
            </seg>
          </u>
          <u>
            <seg>
              Vi har sett på samtliga skolor som granskades av Skolinspektionen
              för ett par år sedan – rapporten presenterades förra året – att
              studieron varierar kraftigt beroende på vilken lärare som leder
              undervisningen. Många elever säger att det blir studiero om det
              är tydligt vad de ska göra och när läraren tar ett tydligt ansvar
              för ordningen i klassrummet.
            </seg>
          </u>
          <u>
            <seg>
              Men det räcker inte att stå här och säga att man ska öka lärarnas
              befogenheter eller att man måste ta tag i stöket i skolan om vi
              har regelverk, lagstiftning och skolmyndigheter som aktivt motverkar
              och underminerar – skulle jag vilja säga – de vuxnas auktoritet
              och lärarnas och rektorernas ställning på skolan. Därför har Liberalerna
              i två år krävt av den sittande regeringen att Skolinspektionens
              uppdrag ska renodlas och förtydligas och att lagstiftningen när
              det gäller lärarnas befogenheter enligt kapitel 5 ska förtydligas
              och förstärkas och befogenheterna öka. Vi har också när det gäller
              kapitlet om personalkränkningar krävt att man ser över kränkthetsbegreppet
              i skollagen. Där har det inte hänt någonting över huvud taget
              trots två års intensiv debatt om att vi har en anmälnings- och
              kränkthetskultur i svenskt skolväsen.
            </seg>
          </u>
          <u>
            <seg>
              Det går inte att bara hoppa över den frågan och kapitlet om personalkränkningar
              i skollagstiftningen om man på allvar vill se till att de vuxna
              kan upprätthålla sin auktoritet och studieron i klassrummet och
              på skolan. Så länge myndigheterna har detta regelverk och denna
              lagstiftning att utgå från kommer vi att se lärare som avstår
              från att ingripa mot stöket i skolan. Sex av tio lärare avstår
              från att ingripa mot stöket i klassrummet av rädsla för att bli
              anmälda till Skolinspektionen eller till Barn- och elevombudet.
            </seg>
          </u>
          <u>
            <seg>
              Till skillnad från lejonparten av partierna i Sveriges riksdag
              kräver vi också att Barn- och elevombudet avvecklas omgående.
              Det är en funktion som har drivit skadeståndsyrkanden och, enligt
              oss, från starten tagit parti för eleven oberoende av vad eleven
              själv har bidragit till när det gäller personalkränkningar eller
              ärenden som har varit stökiga.
            </seg>
          </u>
          <u>
            <seg>
              Ja, det har varit ett par uppmärksammade fall i medierna. Senast
              var det ett fall som var uppe i Högsta domstolen. Det var ett
              enskilt fall som var väldigt extraordinärt, den så kallade soffincidenten
              i Lidköping. Men det finns vanliga situationer där det finns stor
              osäkerhet. Det kommer fram i lärarenkäter att man fortfarande
              tycker att regelverket är otydligt.
            </seg>
          </u>
          <u>
            <seg>
              Vi har medverkat till att denna fråga delvis har utretts, men
              inte när det gäller kränkthetsbegreppet och över huvud taget inte
              när det gäller Barn ‑ och elevombudet, för där är vi inte överens
              med Miljöpartiet och Socialdemokraterna. De funktionerna kommer
              alltså att kvarstå, trots att det till och med har kommit intern
              kritik från Skolinspektionens egna jurister om att myndigheterna
              ibland gör helt olika och motstridiga ställningstaganden när det
              gäller den viktiga frågan om studiero och trygghet.
            </seg>
          </u>
          <u>
            <seg>
              Varför är då detta viktigt? Jo, det är de elever som mest behöver
              skolan, skolans kompensatoriska uppdrag och den värdefulla tiden
              under ledning av lärarna i klassrummet som drabbas när stöket
              tar över och det brister i studiero. Skolinspektionens stora rapport
              som presenterades förra året bekräftar att det fortfarande är
              omfattande problem, inte när det gäller själva trygghetsfrågan
              men däremot när det gäller studiero i skolan och klassrummet.
              Jag yrkar bifall till vår reservation 7 om trygghet och studiero.
            </seg>
          </u>
          <u>
            <seg>
              Den andra delen gäller värdegrunden. Jag har under eftermiddagen
              följt riksdagens jämställdhetsdebatt. För ungefär en halvtimme
              sedan avslog kammaren Liberalernas förslag om att stoppa extremismen
              inom förskolan, som vi debatterade för några dagar sedan. Övriga
              partier röstade ned Liberalernas krav på etableringsstopp för
              konfessionella förskolor med koppling till extremism.
            </seg>
          </u>
          <u>
            <seg>
              I dag kommer man också, enligt betänkandets förslag, att avslå
              vårt förslag om en sammanhängande icke-konfessionell undervisning.
              För mig är det obegripligt med tanke på allt det som har sagts
              i dag om jämställdhet, demokratisk värdegrund och om att vi ska
              motverka traditionella köns ­ mönster i den meningen att man av
              till exempel religiösa skäl vill tvinga in pojkar och flickor
              i vissa strukturer. Jag beklagar verkligen detta. Libe ­ ralerna
              kommer att fortsätta jobba för att bidra till att förebygga extremis
              ­ men och radikaliseringen.
            </seg>
          </u>
          <u>
            <seg>
              Det räcker inte att man, vilket man hänvisar till i betänkandet,
              har sett över ett antal läroplaner och justerat detta, för problemet
              finns kvar. Det finns fortfarande skolverksamheter med koppling
              till extremism och radikalisering och där könsuppdelad undervisning
              förekommer. Detta, om något, visar att Socialdemokraternas skolpolitik
              har misslyckats i det avseendet.
            </seg>
          </u>
          <note>
            Anf. 94 TOMAS KRONSTÅHL (S):
          </note>
          <u>
            <seg>
              Fru talman! Det är mycket klokt som har sagts här. Det har varit
              många spännande inlägg.
            </seg>
          </u>
          <u>
            <seg>
              Den svenska skolan har som viktigaste uppgift att säkerställa
              att våra barn och elever får en trygg uppväxt och en bra utbildningsgrund
              som bygger på fakta och vetenskap att luta sig mot och ta med
              sig vidare ut i livet.
            </seg>
          </u>
          <u>
            <seg>
              Vi har från den svenska skolan fått rapporter, inte minst i debatten
              här i dag, om att grundtryggheten på sina håll har varit otillräcklig
              och inte riktigt hållit den kvalitet som vi borde kunna kräva.
              Vi har på olika skolor haft situationer där man inte har lyckats
              att via dialog och samtal mellan föräldrar, personal och elever
              få till den acceptans och respekt elever emellan som är avgörande
              för att alla ska känna trygghet och glädje i att vistas på sin
              skola.
            </seg>
          </u>
          <u>
            <seg>
              Därför, fru talman, är jag tacksam för att regeringen har vidtagit
              en rad åtgärder för att skydda den utsatta eleven och framför
              allt för att stärka läraren i sin yrkesroll. Det handlar främst
              om att läraren ska få tid och resurser till att kunna vidta nödvändiga
              åtgärder men även kunna följa upp och finnas till hands. Där har
              satsningarna på elevhälsan, specialpedagoger och speciallärare
              samt fler vuxna i skolan, inte minst lärarassistenter, varit en
              framgång.
            </seg>
          </u>
          <u>
            <seg>
              Det är även mycket positivt och viktigt att regeringen tillsammans
              med Centerpartiet och Liberalerna har beslutat om en utredning
              som ska återkomma med förslag på en nationell plan för trygghet
              och studiero och hur den kan implementeras i den svenska skolan.
            </seg>
          </u>
          <u>
            <seg>
              Fru talman! Värdegrundsarbetet i skolan är och kommer att vara
              en mycket viktig faktor i arbetet med att forma våra ungdomar
              till trygga, nyfikna och demokratiska samhällsmedborgare. Att
              värna demokratin och vår värdegrund, som bygger på jämlikhet och
              jämställdhet, är en i grunden viktig uppgift som nu har tydliggjorts
              i läroplanen. Skolan ska alltid organisera undervisning som säkerställer
              att flickor och pojkar träffas och arbetar och samverkar tillsammans.
              Detta har historiskt alltid varit en framgångsmodell i vår svenska
              skola: Barn med olika bakgrund och nationalitet möts och får lära
              sig att jobba tillsammans. Detta är för oss socialdemokrater en
              viktig modell att utgå från när vi stärker den svenska skolan.
            </seg>
          </u>
          <u>
            <seg>
              Det är även avgörande för förståelsen för vårt demokratiska samhälle
              och dess uppbyggnad att elever får möjlighet att träffa företrädare
              för politiska partier och även får möjligheten att ställa frågor
              och diskutera politiska frågeställningar direkt med folkvalda
              eller förtroendevalda politiker.
            </seg>
          </u>
          <u>
            <seg>
              Under min egen tid som SSU:are var det arbetet på högstadier
              och gymnasieskolor som tveklöst gav flest tillfällen till spännande
              och utmanande debatter och frågeställningar. Det var även under
              80- och 90-talen som vi hade de mest aktiva ungdomspolitiska förbunden
              och mycket aktiva ungdomspolitiker.
            </seg>
          </u>
          <u>
            <seg>
              Självklart är det viktigt att det politiska samtalet hålls på
              en organiserad, ordnad och respektfull nivå. Men att försöka utestänga
              den politiska debatten och diskussionen utanför skolans väggar
              är verkligen ingen lösning, i varje fall inte om man vill värna
              demokrati och det demokratiska samhällets uppbyggnad. Därför är
              det viktigt att rektorer verkligen utnyttjar möjligheten till
              att bjuda in och öppna upp skolan för politiska ungdomsförbund
              och partier. Det skapar intresse och stor förståelse och bidrar
              till ett aktivt samhällsengagemang bland våra ungdomar.
            </seg>
          </u>
          <u>
            <seg>
              Våra barn och elever har självklar rätt till sin egen övertygelse
              och sitt eget ställningstagande när det gäller politiska ställningstaganden,
              och lika självklart ska det vara när det gäller konfessionella
              och religiösa inslag. Inget barn ska av sina föräldrar behöva
              påtvingas deras eller någon annans tro. Därför är det viktigt
              att förslaget om förbud mot etablering av skolor med konfessionell
              inriktning blir verklighet och att all undervisning sker på allsidig
              och saklig grund.
            </seg>
          </u>
          <u>
            <seg>
              Fru talman! I en tid av ökat flöde av information och desinformation
              är det avgörande att skolan strävar efter att vara en frizon från
              våld, porr och propaganda. Med tanke på att nätet är tillgängligt
              i både telefoner och Ipadar har det aldrig varit viktigare att
              lära ut nödvändigheten av källkon ­ troll och faktagranskning
              innan man tar till sig både nyheter och informa ­ tion.
            </seg>
          </u>
          <u>
            <seg>
              Regeringens beslut om att göra sex och relationer till ett obligatoriskt
              inslag i våra lärarutbildningar och därmed även stärka sexualundervisning
              ­ en i våra skolor känns verkligen både tidsenligt och angeläget.
              Regeringen har också beslutat att ändra i läroplanerna för att
              undervisningen om sexualitet, samtycke och relationer bättre ska
              beröra de svåraste men kanske viktigaste delarna om just heder,
              porr och samtycke. Tyvärr är det redan alldeles för många ungdomar
              som hamnat helt fel i dessa oerhört viktiga frågor, med destruktiva
              normer och ett stort lidande som följd.
            </seg>
          </u>
          <u>
            <seg>
              Fru talman! Lika viktigt som det är att skolan lär ut samhällskunskaper
              och värdegrund är det att våra elever tidigt får kunskap om den
              lokala och regionala arbetsmarknaden. Vi ser tyvärr alltför många
              elever som gör studie- och yrkesval som inte leder till vare sig
              jobb eller vidare studier, och de riskerar därmed att hamna utanför
              både vidare studier och ett aktivt arbetsliv.
            </seg>
          </u>
          <u>
            <seg>
              Jag är därför glad att riksdagen lagstiftat om minst tio dagars
              prao på högstadiet. Det ger i alla fall eleverna en viss möjlighet
              att få insyn och kunskap om olika arbetstillfällen och yrken som
              faktiskt kan finnas i det lokala näringslivet eller i den lokala
              offentliga sektorn.
            </seg>
          </u>
          <u>
            <seg>
              Det är mycket viktigt att tidigt låta elever få möta företrädare
              från olika näringar och arbetsplatser för att både skapa nyfikenhet
              och ta vara på deras nyfikenhet. Regional samverkan har en väldigt
              viktig roll att fylla för att skapa intresse för utbildning som
              efterfrågas på den lokala och regionala arbetsmarknaden. Jag tror
              att det arbete som nu är på gång med att utveckla det regionala
              ansvaret för vissa utbildningar, framför allt yrkesutbildningar,
              kommer att leda till att glappet minskar mellan efterfrågad kompetens
              och arbetsmarknadens behov. Därför ser jag fram emot att detta
              blir verklighet inom en snar framtid.
            </seg>
          </u>
          <note>
            Avslutningsvis, fru talman, vill jag yrka bifall till utbildningsutskottets
            förslag till beslut samt avslag på samtliga motioner.
          </note>
          <note>
            Anf. 95 NORIA MANOUCHI (M) replik:
          </note>
          <u>
            <seg>
              Fru talman! Jag begärde replik för att jag kände mig tvingad
              att ställa en fråga till Socialdemokraterna och Tomas Kronståhl.
            </seg>
          </u>
          <u>
            <seg>
              I mitt anförande talade jag bland annat om de könsuppdelade klasserna.
              Det är alltså skolor som bedriver undervisning för pojkar och
              flickor där de är skilda från varandra, oftast motiverat med religiösa
              argument.
            </seg>
          </u>
          <u>
            <seg>
              Min fråga till Socialdemokraterna är om de verkligen är för att
              man ska få bedriva omotiverad könsuppdelad undervisning i svenska
              skolor.
            </seg>
          </u>
          <note>
            Anf. 96 TOMAS KRONSTÅHL (S) replik:
          </note>
          <u>
            <seg>
              Fru talman! Tack, Noria Manouchi, för frågan! Jag skulle kunna
              svara väldigt kort: Nej, det är vi inte för.
            </seg>
          </u>
          <u>
            <seg>
              Detta är också en del i den utredning som nu görs. Jag hoppas
              och tror att det blir verklighet, som jag nämnde i mitt anförande.
              När det gäller konfessionella inslag vill vi faktiskt se över
              det. Det är ute på remiss. Vi har fått in en hel del remissvar,
              men vi har också mött en del motstånd när det gäller lagrådsremissen,
              så att säga. Det gäller hur vi ska gå till väga för att få fram
              det som vi verkligen vill.
            </seg>
          </u>
          <u>
            <seg>
              Men självklart ska vi i den svenska skolan inte ha en könsuppdelning
              eller en uppdelning på något annat sätt. Det är egentligen lika
              olyckligt som att vi har skolor där nästan ingen har svenska som
              modersmål.
            </seg>
          </u>
          <note>
            Anf. 97 NORIA MANOUCHI (M) replik:
          </note>
          <u>
            <seg>
              Fru talman! Det är glädjande att få höra Tomas Kronståhls svar.
              Nej, Socialdemokraterna är inte för könsuppdelade klasser. Men
              då kvarstår frågan varför vi fortfarande har det i Sverige.
            </seg>
          </u>
          <u>
            <seg>
              Ledamoten berättar om en utredning som är på väg. Men faktum
              är att vi redan har fattat beslut i denna kammare om att det inte
              får gå till på det här viset. Det var för fem år sedan. Man kan
              ju tycka att regeringen på de fem åren borde ha kunnat verkställa
              riksdagens beslut. Det är aningen olyckligt att regeringen behöver
              mer än fem år på sig för att komma till rätta med ett så pass
              lätthanterat – det kan man väl ändå få påstå? – problem som detta
              med könsuppdelade klasser.
            </seg>
          </u>
          <u>
            <seg>
              Se till att det förbjuds! Se till att skolor granskas så att
              man säkerställer att eleverna får gå i klasser med varandra och
              inte skilda från varandra! Se till att Skolinspektionen får i
              uppdrag att granska de skolor som har bedrivit denna typ av verksamhet
              så att det inte upprepas! Utdela vite till de skolor som fortsätter
              att bedriva verksamheten eller stäng dem!
            </seg>
          </u>
          <u>
            <seg>
              Jag och Moderaterna menar att om Socialdemokraterna hade varit
              seriösa i sitt engagemang för att jämställdhet ska råda på våra
              skolor och att könsuppdelade klasser inte ska existera hade de
              på här fem åren lyckats verkställa detta.
            </seg>
          </u>
          <note>
            Anf. 98 TOMAS KRONSTÅHL (S) replik:
          </note>
          <u>
            <seg>
              Fru talman! Uppenbarligen kan vi konstatera att frågan är svår.
              Innan dessa fem år hade vi en alliansregering under åtta år. Och
              detta var inte okänt under den tiden.
            </seg>
          </u>
          <u>
            <seg>
              Men det är väl skönt att både moderater och socialdemokrater
              och en hel del andra verkar vara helt överens när det gäller denna
              fråga. När vi väl får ett godkännande av lagrådsremissen kanske
              vi kan vara samstämmiga i kammaren och se till att vi får detta
              genomfört ganska snabbt. Men vi kan inte gå före. Vi måste utreda
              och göra saker på rätt sätt. Det är viktigt.
            </seg>
          </u>
          <u>
            <seg>
              Vi socialdemokrater tycker verkligen, precis som jag inledde
              mitt anförande med, att styrkan i den svenska skolan är just att
              vi har haft elever från alla samhällsklasser och från alla nationaliteter.
              Vi har alltid lyckats få dem att samverka och arbeta tillsammans.
              Det har varit lyckosamt för det här landet. Det har också gett
              oss en väldigt bra stabilitet. Jag tror att de flesta av oss kan
              enas kring att det har varit lyckosamt.
            </seg>
          </u>
          <note>
            Anf. 99 ROGER HADDAD (L) replik:
          </note>
          <u>
            <seg>
              Fru talman! Tomas Kronståhl svepte snabbt förbi frågan om trygghet
              och studiero och berörde till exempel inte problemet med mobbning
              i skolan, som är en viktig del av detta betänkande. Studiero och
              trygghet omfattar ju också möjligheten för alla elever att känna
              sig trygga när de går till skolan på morgonen.
            </seg>
          </u>
          <u>
            <seg>
              Fortfarande kan vi läsa att den elev som blir mobbad tvingas
              byta skola eller byta kommun. Det är helt oacceptabelt. Trots
              alla politiska utfästelser och trots alla fina artiklar från regering
              och andra har inte detta problem angripits. Det är fortfarande
              den som blir trakasserad, den som bli mobbad, den som blir utsatt
              som är den första att få lämna skolan, klassen eller till och
              med kommunen, i värsta fall.
            </seg>
          </u>
          <u>
            <seg>
              Jag vill fråga Tomas Kronståhl hur han vill angripa detta problem.
              Jag menar att de aviserade förslagen inte är tillräckliga. Jag
              hade hoppats på stöd från Socialdemokraterna. Vi har lagt fram
              ett antal förslag kring tillträdesregler, omplacering och avstängning
              men även om likabehandlingsplaner och så vidare. Allt detta avstyrker
              Socialdemokraterna.
            </seg>
          </u>
          <u>
            <seg>
              Det andra gäller frågan om just könsuppdelad undervisning. Etable
              ­ ringsstopp för nya konfessionella skolor har tillkommit på Liberalernas
              initiativ. Det löser dock inte problemen på befintliga skolor,
              Tomas Kron ­ ståhl, utan där krävs det insatser oberoende av kommande
              proposi ­ tion.
            </seg>
          </u>
          <u>
            <seg>
              Min fråga är därför: Hur tänker Socialdemokraterna agera för
              att få stopp på den könsuppdelade undervisningen i befintliga
              skolor?
            </seg>
          </u>
          <note>
            Anf. 100 TOMAS KRONSTÅHL (S) replik:
          </note>
          <u>
            <seg>
              Fru talman! Tack, Roger Haddad, för frågorna! Först och främst
              vill jag påstå att när det gäller mobbning i skolan har vi gjort
              en hel del. Vi har till exempel stärkt lärarnas yrkesroll på olika
              sätt. Man har under den här perioden fått större befogenheter
              att både visa ut, stänga av och faktiskt åtgärda förövarna. Detta
              har varit ett problem tidigare; det känner vi alla till.
            </seg>
          </u>
          <u>
            <seg>
              Vi har stärkt den befogenheten. Vi har satsat oerhörda resurser
              på fler vuxna i skolan. Vi har satsat på lärarassistenter, klassassistenter
              och elev ­ assistenter. Lärarnas kompetens är det bästa för att
              komma åt dessa pro ­ blem, och vi har försökt att på olika sätt
              skapa tid och utrymme för lärarna att faktiskt åtgärda problemen.
            </seg>
          </u>
          <u>
            <seg>
              Sedan vill jag nog hävda att både Roger Haddad och Liberalerna
              har varit med oss i mycket av arbetet under den här perioden.
              Det ska också bli spännande att se vad utredningen har att säga
              om studieron i skolan och på vilket sätt man kanske kan införa
              nationella riktlinjer för att komma till rätta med problemen.
            </seg>
          </u>
          <u>
            <seg>
              När det gäller frågan om könsuppdelning tror jag att den löses
              på exakt samma sätt. Här måste vi ge verktyg till både Skolverket
              och Skolinspek ­ tionen att se till att man efterlever och följer
              de riktlinjer som faktiskt finns i den svenska läroplanen. Det
              tror jag inte att det kommer att vara några problem att få majoritet
              för.
            </seg>
          </u>
          <note>
            Anf. 101 ROGER HADDAD (L) replik:
          </note>
          <u>
            <seg>
              Fru talman! Jag anser att åtgärderna mot mobbning och att ge
              de verktyg som behövs till rektorer och lärare inte är tillräckligt.
              Även om delar av de här verktygen finns används de inte. Det är
              uppenbart att det finns någonting som håller tillbaka lärare och
              inte minst rektorer från att använda sig av hela den disciplinära
              åtgärdslådan för att se till att alla elever kan känna trygghet
              och studiero.
            </seg>
          </u>
          <u>
            <seg>
              Jag har under alla mina år som skolpolitiker tyvärr alltid fått
              höra att det är den som blir mobbad som tvingas byta skola. Jag
              har aldrig någonsin hört att det är förövaren som får flytta.
              Det är en besvikelse och ett misslyckande för svensk skolpolitik.
            </seg>
          </u>
          <note>
            I frågan om könsuppdelad undervisning hänvisar Tomas Kronståhl
            till Skolverket och till läroplaner. I augusti 2016 godkände Skolinspektionen
            en skola i Stockholmsområdet som hade könsuppdelad undervisning.
            Läroplanen skärptes 2018, men förra året godkändes fortsatt verksamhet
            på en skola i Göteborg som har haft könsuppdelad undervisning
            i 22 år.
          </note>
          <u>
            <seg>
              Det är alltså någonting som inte stämmer överens mellan verkligheten
              och den vision som Tomas Kronståhl möjligen har och som jag delar.
              Elever – pojkar och flickor – befinner sig fortfarande i miljöer
              med radikalister och extremister där man bejakar traditionella
              könsmönster och fortfarande försöker, menar jag, påtvinga eleverna
              dessa. Det kan komma från skolledningen eller tyvärr, som vi också
              har sett exempel på, från föräldrarna. Det är helt oacceptabelt.
            </seg>
          </u>
          <note>
            Anf. 102 TOMAS KRONSTÅHL (S) replik:
          </note>
          <u>
            <seg>
              Fru talman! Christian Carlsson, Kristdemokraternas företrädare,
              räknade upp alla möjligheter som finns i lärarkompetensen i dag
              och som vi kan tillgå för att stävja mobbning. Detta delar jag.
              Om lärare och rektorer sedan inte utnyttjar dessa verktyg är det
              naturligtvis ett problem. Då måste man stärka dem i deras yrkesroll,
              precis som jag var inne på tidigare.
            </seg>
          </u>
          <u>
            <seg>
              Att till exempel avskaffa Barn- och elevombudet, som Haddad och
              Liberalerna säger, tycker jag är att gå väldigt hårt fram. Man
              brukar ju inte avskaffa en advokat för att de lyckas i sitt värv.
              Det gäller att se till att man har ett utrymme för båda sidor
              att göra sina åsikter hörda, och då tror jag att det är väldigt
              viktigt att vi har kvar Barn- och elevombudet. Men självklart
              ska vi ha en skola där lärarna i sitt yrke har en trygghet i att
              faktiskt kunna utöva den makt och befogenhet som finns i läroplanen.
              Annars har vi naturligtvis ett stort problem.
            </seg>
          </u>
          <u>
            <seg>
              När det gäller Skolinspektionens roll i övrigt att se över att
              läroplaner och annat efterlevs när det gäller till exempel könsuppdelning
              kan man väl bara hoppas, oavsett vilket parti man tillhör, att
              myndigheterna har möjlighet att utöva sitt jobb. Vi kommer nog
              alltid att hamna i situationer där vi ser att någon inte följer
              riktlinjer som det var tänkt, och då måste vi naturligtvis ingripa
              och stänga ned de skolorna och se till att det inte fortsätter.
            </seg>
          </u>
          <u>
            <seg>
              Jag har därför inget problem med den frågeställningen, fru talman.
              Jag kan inte mer än dela Haddads åsikt i den frågan.
            </seg>
          </u>
          <note>
            Anf. 103 ANNIKA HIRVONEN (MP):
          </note>
          <u>
            <seg>
              Fru talman! I dag debatterar vi betänkandet Grundläggande om
              utbildning . Det är en samling motioner som bland annat handlar
              om naturen, läromedel, sex och barns rätt att slippa bli kränkta
              i skolan. Mitt anförande kommer därför att handla om många av
              dessa frågor, om än inte alla.
            </seg>
          </u>
          <u>
            <seg>
              Till att börja med, fru talman, vill jag anknyta till det replikskifte
              som vi precis hörde. Jag tror att det kan vara viktigt för alla
              som lyssnar på debatten att också ta till sig av det som en särskild
              utredare nyligen presenterade för regeringen. Regeringen bad ju
              utredaren Tommy Lagergren att titta just på frågan om könsuppdelad
              undervisning i skolan och hur vi kan se till att få bukt med detta.
            </seg>
          </u>
          <u>
            <seg>
              På sidan 762 i sitt betänkande konstaterar Tommy Lagergren att
              dagens lagstiftning redan förbjuder detta. Det betyder att i den
              mån som skolor regelmässigt och över tid har könsuppdelad undervisning
              strider det mot skollagen och diskrimineringslagen.
            </seg>
          </u>
          <u>
            <seg>
              Fru talman! Jag går över till de frågor som jag själv har fört
              in i det här betänkandet. Det är som sagt en samling av många
              olika frågor, och jag ska börja med att prata om naturen.
            </seg>
          </u>
          <u>
            <seg>
              Vi i Miljöpartiet vill att alla barn ska få tillgång till Sveriges
              fantastiska natur. Skolan har till uppgift att se till att alla
              barn får med sig de kunskaper som behövs för att förstå och respektera
              allemansrätten och ägna sig åt det friluftsliv som ju har blivit
              en del av allt fler svenskars covidvardag.
            </seg>
          </u>
          <u>
            <seg>
              Vi vet att vistelse i naturen enligt forskning har effekter som
              är positiva på barns hälsa, lärande och skolprestationer. Vi tycker
              därför att det är otroligt viktigt att alla barn får möjlighet
              till lärande om och i naturen inom ramen för skolan.
            </seg>
          </u>
          <u>
            <seg>
              Det här är också väldigt viktigt för naturens skull. Vi vet ju
              att människor som älskar naturen är det starkaste skyddet för
              just naturen. I en tid när vi ser hur naturen är hotad av klimatförändringar
              och exploatering på olika sätt är det viktigt att vi ser till
              att nästa generation lär sig om naturen och kan sätta ord på det
              som de möter där.
            </seg>
          </u>
          <u>
            <seg>
              Fru talman! Vi har nyligen gjort en revidering av kursplanerna
              i skolan. Miljöpartiet tycker att det är väldigt angeläget att
              vi ser till att de förtydliganden och den strukturering som nu
              har gjorts av kursplanerna inte innebär att undervisning i friluftsliv,
              allemansrätten och viktiga förmågor som orientering drabbas. Det
              vill vi ska följas upp.
            </seg>
          </u>
          <u>
            <seg>
              Betänkandet Grundläggande om utbildning lyfter fram även andra
              viktiga ämnesområden. Jag är så otroligt glad över att jag kan
              yrka avslag på min egen motion i betänkandet om sexualitet, samtycke
              och relationer med motiveringen att regeringen redan har fixat
              detta.
            </seg>
          </u>
          <u>
            <seg>
              Fru talman! Det är få gånger som man i sitt politiska liv har
              förmånen att följa sin idé till genomförande. Men det här är en
              sådan gång. Att vi nu gör om ämnet sex och samlevnad till undervisning
              i sexualitet, samtycke och relationer kommer att få betydelse
              för barns utsatthet för kränkningar. Det kommer att få betydelse
              på det sättet att fler pojkar kommer att förstå skillnaden mellan
              samtycke och övergrepp. Och färre flickor kommer att bli utsatta
              för sexuella trakasserier och kränkningar, både i skolan och senare
              i livet.
            </seg>
          </u>
          <u>
            <seg>
              En undersökning från Brottsoffermyndigheten visar nämligen att
              så många som 17 procent av alla unga killar i undersökningen trodde
              att om man ligger naken i samma säng har man samtyckt till att
              ha sex. Nästan var tredje trodde att man har samtyckt till sex
              om man har en relation. Det är en ganska stor risk för att det
              kommer att begås många allvarliga övergrepp när siffrorna ser
              ut på det sättet. Skolan har en central roll att förmedla kunskap
              om dessa grundläggande frågor till eleverna.
            </seg>
          </u>
          <u>
            <seg>
              Jag är så glad över att vi nu har moderniserat den här undervisningen
              och även fört in frågor om hedersrelaterat våld och förtryck samt
              pornografi.
            </seg>
          </u>
          <u>
            <seg>
              Fru talman! Kristdemokraternas ledamöter både i denna debatt
              och i den tidigare debatten om jämställdhet har lyft fram sitt
              engagemang mot hedersrelaterat våld och förtryck. Det låter väldigt
              bra, för det är så viktigt. Arbetet för att alla unga och vuxna
              i vårt land ska ha tillgång till sina rättigheter och friheter
              – frihet från våld och förtryck, rätten att välja vem man ska
              älska och leva med – är så viktigt. Dessa rättigheter kränks i
              dag i hederns namn.
            </seg>
          </u>
          <u>
            <seg>
              Men jag undrar varför Kristdemokraterna, som säger att de bryr
              sig så mycket om detta arbete, ändå ville skära bort 100 miljoner
              kronor från regeringens satsning på arbetet mot hedersrelaterat
              våld och förtryck. Om dessa 100 miljoner kronor hade plockats
              bort hade vi inte haft lika många människor i dag som arbetar
              mot hedersrelaterat våld och förtryck. De pengar som lades på
              den satsning som gjordes för att flera myndigheter skulle arbeta
              för att förhindra att barn och unga förs ut ur Sverige för barn
              ­ äktenskap, tvångsäktenskap och könsstympning hade inte funnits.
              Det hade inte heller funnits pengar för att Myndigheten för ungdoms-
              och civil ­ samhällesfrågor skulle kunna jobba i samarbete med
              Nationella kompe ­ tensteamet mot hedersrelaterat våld och förtryck
              för informationsinsatser riktade till de yrkesverksamma vuxna
              som möter unga nyanlända och unga asylsökande i sitt arbete och
              kopplat till ideellt engagemang.
            </seg>
          </u>
          <u>
            <seg>
              Fru talman! Politik handlar inte bara om att vilja. Politik handlar
              också om att prioritera när det gäller. Här förstår jag inte Kristdemokraternas
              prioritering.
            </seg>
          </u>
          <u>
            <seg>
              Fru talman! Jag kommer att överskrida min talartid. Det blir
              så när man är sista talare i ett ärende och man hör många påhopp.
              Jag behöver kunna bemöta bland annat det som Liberalernas Roger
              Haddad pratade om.
            </seg>
          </u>
          <u>
            <seg>
              Liberalerna pratar om en anmälningskultur i svensk skola. Jag
              kan hål ­ la med. Vi har en osund kultur där föräldrar har blivit
              kunder, där de i stället för att ta ansvar tillsammans med lärarna
              för elevernas utveckling har blivit kravställare som anmäler skolan
              när de inte är nöjda, till exempel med det betyg som deras barn
              har fått av läraren. Lärare har i den mark ­ nadsskola som vi
              har börjat behandlas som servicepersonal. Föräldrarna har, som
              sagt, blivit kunder. Och barnen har blivit en påse elevpeng som
              föräldrarna kan hota med att flytta om de inte är nöjda.
            </seg>
          </u>
          <u>
            <seg>
              Det är otroligt allvarligt att lärare av rädsla för att bli anmälda
              inte vidtar åtgärder mot ordningsstörningar och kränkningar. Men
              att som Liberalerna föreslå att den instans som ska stå upp för
              barn som utsätts för mobbning ska avskaffas hänger faktiskt inte
              ihop. Det löser inte problemet. Att barn får färre vuxna som slåss
              för deras rätt att inte bli mobbade, trakasserade och kränkta
              i skolan är inte ett svar på att vi i dag har missriktade anmälningar.
              Det är inte heller lösningen på att ett enskilt fall inte har
              blivit rätt bedömt. Vi vet nämligen att det finns otydligheter
              i lagstiftningen. Och vi jobbar faktiskt tillsammans med Liberalerna
              för att reda ut flera av dem inom ramen för arbetet för nationell
              plan för trygghet och studiero. Men det kommer även framdeles
              att finnas gråzoner där det är upp till domstolarna att avgöra
              var gränsen går. Så kommer det att behöva vara även framåt.
            </seg>
          </u>
          <u>
            <seg>
              Men vi i Miljöpartiet vill värna Barn- och elevombudet, som vi
              var med och inrättade för att vi såg att kränkningar i skolan
              inte togs på tillräckligt stort allvar och att barns rättigheter
              till en skolgång fri från mobbning inte alltid förverkligades.
            </seg>
          </u>
          <note>
            Anf. 104 CHRISTIAN CARLSSON (KD) replik:
          </note>
          <u>
            <seg>
              Fru talman! Jag tackar för frågan om Kristdemokraternas politik
              för att motverka hederskultur.
            </seg>
          </u>
          <u>
            <seg>
              Till att börja med vill jag säga att jag är glad över att vi
              är många partier som vill satsa mer för att motverka hedersvåld
              och hederskultur. Vi har länge haft ett problem i Sverige med
              att man inte har vågat talat klarspråk om just hedersproblematik,
              och man har jämställt hedersvåld med annat våld i samhället. Vi
              har också i en hel del kommunala handlingsplaner sett att man
              inte har velat göra åtskillnad mellan just hedersvåld och annat
              våld. Det har gjort att det har blivit svårare att komma till
              rätta med problematiken.
            </seg>
          </u>
          <u>
            <seg>
              När det gäller den senaste budgeten är sanningen att regeringen
              och Kristdemokraterna satsade lika mycket på arbetet mot hedersvåld
              både för 2022 och för 2023, det vill säga 80 miljoner kronor.
              Men den engångssatsning på 100 miljoner kronor som regeringen
              dessutom gjorde för bara ett år – 2021 – saknar tyvärr motivtext.
              Inte heller kunde det klargöras vad som motiverade denna tillfälliga
              ökning när man sedan tänkte återgå till 80 miljoner kronor.
            </seg>
          </u>
          <u>
            <seg>
              Därför valde Kristdemokraterna att inte stödja detta förslag.
              I stället satsar vi mer pengar än regeringen på rättsväsendet
              för att polisen och det övriga rättsväsendet ska kunna bekämpa
              hedersbrott.
            </seg>
          </u>
          <u>
            <seg>
              Kristdemokraterna har också varit pådrivande för att vi ska få
              till stånd en forced marriage unit i Sverige för att kunna stoppa
              just tvångsgifte. Vi är därför en aktiv part i den kampen.
            </seg>
          </u>
          <note>
            Anf. 105 ANNIKA HIRVONEN (MP) replik:
          </note>
          <u>
            <seg>
              Fru talman! Jag håller med Christian Carlsson om att det var
              angeläget och bra att vi var flera partier som ville satsa mer
              på arbetet mot hedersrela ­ terat förtryck så att vi inte gick
              på Kristdemokraternas linje om nedskär ­ ningar med 100 miljoner
              kronor.
            </seg>
          </u>
          <u>
            <seg>
              I Kristdemokraternas motion står det inte vad dessa 100 miljoner
              kronor i stället ska användas till, utan det står bara att de
              läggs på ”egna prioriterade satsningar”. I den motionen nämns
              inte rättsväsendet. Däremot nämns en satsning på att fler nyanlända
              kvinnor ska kunna vara hemmafruar längre med sina små barn i stället
              för att barnen ska gå i förskolan och mammorna ska komma i arbete.
              Det är en politik som motverkar det arbete som vi vill bedriva
              för att få bukt med det hedersrelaterade våldet och förtrycket.
            </seg>
          </u>
          <u>
            <seg>
              Forskning kring hedersrelaterat våld och förtryck visar ett tydligt
              samband när det gäller om mammor arbetar eller inte. Arbetar mammorna
              minskar det hedersrelaterade våldet och förtrycket.
            </seg>
          </u>
          <u>
            <seg>
              Kristdemokraternas politik är att fler mammor ska vara hemmafruar.
              Tidigare hette det vårdnadsbidrag, nu kallar man det barnomsorgspeng.
              Men vad det leder till är att det framför allt är kvinnor med
              låg utbildning och en överrepresentation av utrikes födda och
              nyanlända kvinnor som i stället för att gå till arbetsmarknaden
              och få hjälp att få egen försörjning stannar kvar som hemmafruar.
            </seg>
          </u>
          <u>
            <seg>
              Jag menar att även om Kristdemokraterna säger sig bry sig om
              hedersfrågor har de en politik som går i fel riktning.
            </seg>
          </u>
          <note>
            Anf. 106 CHRISTIAN CARLSSON (KD) replik:
          </note>
          <u>
            <seg>
              Fru talman! Man vet knappt var man ska börja.
            </seg>
          </u>
          <u>
            <seg>
              Jag måste säga att jag tycker att det är beklämmande att höra
              Miljöpartiet använda invandrarkvinnor som slagträ i debatten för
              att begränsa barnfamiljers rätt att välja barnomsorg. Det tycker
              jag är osmakligt.
            </seg>
          </u>
          <u>
            <seg>
              För att återgå till debatten om hedersvåld och vikten av att
              motverka hedersvåld i skolan är det ett inte helt sammanhängande
              resonemang vi hör här. Tesen är att det blir mindre hederskultur
              om fler jobbar. Jag tror att det kan vara så att i familjer där
              det inte finns hedersproblematik är det också fritt fram för kvinnorna
              att arbeta. Jag tror att frågan framför allt handlar om värderingar.
              Det är de skadliga värderingarna vi måste motverka, bland annat
              i skolan.
            </seg>
          </u>
          <u>
            <seg>
              I stället för att låtsas som om det finns en skarp skiljelinje
              i fråga om att motverka hederskultur och hedersvåld tycker jag
              att vi ska ta fasta på att flera partier är beredda att skjuta
              till mer pengar, absolut, men att det handlar om mer än pengar.
            </seg>
          </u>
          <u>
            <seg>
              Jag presenterade flera konkreta förslag i mitt anförande i dag.
              Jag pratade om vikten av att genomföra informationskampanjer inför
              sommarlov för att småflickor inte ska giftas bort. Jag pratade
              om vikten av att varje skola tar ansvar och har en handlingsplan
              mot hedersvåld. Det är betydligt mer konstruktivt än att försöka
              blanda bort korten genom att prata om valfrihet för familjen,
              när Miljöpartiet är stark motståndare till att föräldrar ska få
              välja barnomsorgsform.
            </seg>
          </u>
          <note>
            Anf. 107 ANNIKA HIRVONEN (MP) replik:
          </note>
          <u>
            <seg>
              Fru talman! Jag menar inte att vi inte båda tycker att det är
              viktigt att motverka hedersrelaterat våld och förtryck, men jag
              menar att Kristdemokraternas politik inte uppnår det på ett bra
              sätt. Man motverkar inte hedersrelaterat våld och förtryck genom
              att plocka bort 100 miljoner kronor från arbetet mot hedersvåld.
            </seg>
          </u>
          <u>
            <seg>
              De pengarna, de 100 miljonerna som Kristdemokraterna ville plocka
              bort, har använts till bland annat vägledning för att förhindra
              att barn och unga förs ut ur landet, till insatser riktade till
              nyanlända och asylsökande kring frågor om hedersrelaterat våld
              och förtryck och dessutom till hur man kan se att sådant här våld
              påverkar i vårdnadstvister. Dessa tre exempel hade inte kommit
              till med Kristdemokraternas politik.
            </seg>
          </u>
          <u>
            <seg>
              Jag tror att man måste förstå att den politik man har för de
              små barnen, om de små barnen ska gå i förskolan eller om de ska
              vara hemma med hemmafruar, hänger ihop med vilket resultat man
              får i jämställdhetspolitiken. Er politik för fler hemmafruar leder
              i förlängningen till att framför allt lågutbildade och nyanlända
              kvinnor inte kommer in på arbetsmarknaden. Enligt forskning ökar
              det också risken för att deras barn kommer att utsättas för hedersrelaterat
              våld och förtryck.
            </seg>
          </u>
          <u>
            <seg>
              Vi måste se strukturerna. Skolan är en del, och vilken politik
              vi har för att barnen ska börja i skolan redan i förskoleåldern
              är en annan del. Där skiljer vi oss från Kristdemokraterna.
            </seg>
          </u>
          <note>
            Anf. 108 ROGER HADDAD (L) replik:
          </note>
          <u>
            <seg>
              Fru talman! Miljöpartiet har ju inte varit känt för att motverka
              extremism och radikalisering i skolan.
            </seg>
          </u>
          <u>
            <seg>
              Referensen Annika Hirvonen gör till utredningen om könsuppdelad
              undervisning är direkt felaktig. Det är beklämmande att ledamoten
              för Miljöpartiet säger att det finns ett absolut förbud mot könsuppdelad
              undervisning i svensk skola. Det är inte korrekt. Jag har själv
              refererat till fallet där Skolinspektionen gav godkännande 2016.
              Och förra året, 2020, upptäcktes en skola som haft könsuppdelad
              undervisning i 22 år.
            </seg>
          </u>
          <u>
            <seg>
              Nej, Annika Hirvonen, det finns inget absolut förbud mot att
              bedriva könsuppdelad undervisning i svensk skola. Men vi vill
              ha det.
            </seg>
          </u>
          <u>
            <seg>
              Vi har lagt fram förslag på etableringsstopp för konfessionella
              förskolor, som ni avslog för några timmar sedan.
            </seg>
          </u>
          <u>
            <seg>
              Vi har i det här betänkandet försökt skärpa det här med konfessionella
              inslag i skoldagen eftersom många elever tvingas in i de momenten
              och inte får göra ett fritt val. Det har ni också yrkat avslag
              på.
            </seg>
          </u>
          <u>
            <seg>
              Nu har vi försökt lyfta upp frågan om att regelverket kring könsuppdelad
              undervisning uppenbarligen måste skärpas.
            </seg>
          </u>
          <u>
            <seg>
              Min fråga till Miljöpartiet är om ni är beredda att skärpa regelverket
              trots utredarens förslag. Är ni beredda att införa antingen mycket
              skarpare förslag eller ett på riktigt absolut förbud mot könsuppdelad
              undervisning i Sverige?
            </seg>
          </u>
          <note>
            Anf. 109 ANNIKA HIRVONEN (MP) replik:
          </note>
          <u>
            <seg>
              Fru talman! Jag citerar nu ur SOU 2021:11. ”Utredningens förslag:
              Det bör inte införas några bestämmelser i skollagen som uttryckligen
              förbjuder könsuppdelad undervisning och utbildning. Detta eftersom
              det befintliga regelverket i form av bestämmelser i läroplaner
              och diskrimineringslagen är tillräckligt.”
            </seg>
          </u>
          <u>
            <seg>
              Vi i Miljöpartiet ville ju se till att det inte råder något som
              helst tvivel om att man inte får ha en systematiskt och regelbaserat
              könsuppdelad undervisning. Därför gav vi utredaren det uppdraget.
              Nu har utredaren, som har fördjupat sig i frågan, sagt att dagens
              bestämmelse redan säger det. Det är inte för att vi på något sätt
              har varit otydliga i den frågan.
            </seg>
          </u>
          <u>
            <seg>
              Roger Haddad antyder att Miljöpartiet tycker att det är bra att
              man har brutit mot skollagens regler i 20 års tid. Jag tycker
              att det är förkastligt. Vi har kämpat för att jämställdhet ska
              skrivas in i läroplanen, och vi har också sett till att det har
              skett.
            </seg>
          </u>
          <u>
            <seg>
              Det står i läroplanen att skolan har till uppgift att motverka
              könsstereo ­ typer. Det kan man inte göra om man delar in pojkar
              och flickor i separata klasser. Det går helt emot det som skolan
              har till uppgift att göra, och det är beklämmande om myndigheterna
              inte agerar mot detta.
            </seg>
          </u>
          <u>
            <seg>
              Med det sagt är jag varje dag beredd att vidta åtgärder för att
              se till att skolan är en plats där man inte bara undervisar om
              utan leder jämställdhet.
            </seg>
          </u>
          <note>
            Anf. 110 ROGER HADDAD (L) replik:
          </note>
          <u>
            <seg>
              Fru talman! Ni i Miljöpartiet har inte varit de som har påskyndat
              reformer för att stoppa extremister och radikalisering i svensk
              skola och förskola , Annika Hirvonen . Tvärtom har ni bidragit
              till att förhala och stoppa reformer.
            </seg>
          </u>
          <u>
            <seg>
              Fru talman! Förra året godkände Skolinspektionen en huvudman
              som har haft könsuppdelad undervisning. De kritiserades, men efter
              kritiken fick de godkännande att fortsätta – och inte bara att
              fortsätta utan även att utöka sin verksamhet. Det är direkt provocerande,
              fru talman.
            </seg>
          </u>
          <u>
            <seg>
              Jag har inte efterfrågat vad utredaren anser i den här frågan.
              Jag delar inte utredarens åsikt, slutsats och förslag till regeringen.
              Miljöpartiet sitter i regeringen och har möjlighet att göra en
              egen bedömning av sakfrågan. Jag har inte fått svar, fru talman.
              Vi har inget absolut förbud mot könsuppdelad undervisning i svensk
              skola. Jag vet vad utredaren föreslår. Jag delar inte hans förslag
              om att det är tillräckligt med dagens regelverk.
            </seg>
          </u>
          <u>
            <seg>
              Frågan är: Är Miljöpartiet berett att skärpa reglerna ytterligare
              eller till och med gå så långt att man inför ett absolut förbud
              mot könsuppdelad undervisning så att vi kommer åt och får stopp
              på dessa verksamheter som fortfarande av religiösa skäl delar
              upp pojkar och flickor?
            </seg>
          </u>
          <note>
            Anf. 111 ANNIKA HIRVONEN (MP) replik:
          </note>
          <u>
            <seg>
              Fru talman! Som jag svarade i den tidigare repliken är jag varje
              dag beredd att agera om skolor inte lever upp till lagens krav
              på att arbeta för jämställdhet och mot den här typen av könsstereotypa
              uppdelningar av flickor och pojkar, självklart.
            </seg>
          </u>
          <u>
            <seg>
              Fru talman! J ag måste ändå ifrågasätta de svepande anklagelser
              som Roger Haddad kommer med om att vi har förhalat. Vad har vi
              förhalat? Jag vet att Roger Haddad inte har möjlighet att i det
              här replikskiftet få ett slutord. Men han får gärna begära ordet
              igen och förklara de svepande anklagelserna.
            </seg>
          </u>
          <u>
            <seg>
              Det är vi i Miljöpartiet som under förra mandatperioden har sett
              till att förtydliga läroplanerna just på punkten som handlar om
              jämställdhet. Det gjorde vi just på grund av de upprörande exemplen
              där man hade könssegregerad undervisning systematiskt i skolorna.
            </seg>
          </u>
          <u>
            <seg>
              Vi sitter nu tillsammans i januarisamarbetet och tittar på bättre
              regler så att skolor som upprepade gånger får kritik ska kunna
              stängas. Men någonstans i grunden har vi ett problem i ett system
              där det över huvud taget är möjligt för inte vem som hel s t men
              ärligt talat alldeles för många att bedriva skolverksamhet.
            </seg>
          </u>
          <u>
            <seg>
              Vi måste strama upp den marknadsskola vi har i Sverige i dag.
              Jag vill fråga Liberalerna om ni är beredda att göra det.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 april.)
          </note>
          <note>
            § 15 Kemikaliepolitik
          </note>
          <note>
            Miljö- och jordbruksutskottets betänkande 2020/21:MJU14
          </note>
          <u>
            <seg>
              Kemikaliepolitik
            </seg>
          </u>
          <note>
            föredrogs.
          </note>
          <note>
            Anf . 112 BETTY MALMBERG (M):
          </note>
          <u>
            <seg>
              Fru talman! I vår vardag omges vi av tusentals kemikalier , där
              många är livsnödvändiga och har varit avgörande för att bygga
              upp det samhälle vi har. De har bland annat möjliggjort både längre
              hållbarhet för mat, effektivare mediciner och minskad risk för
              brand. På så sätt har de bidragit till både ekonomisk och social
              välfärd liksom till handel och sysselsätt ­ ning. Men med en allt
              större kemikalieanvändning tillkommer också ett större ansvar
              för de kemikalier vi sprider och hur dessa långsiktigt påver ­
              kar miljön och oss människor.
            </seg>
          </u>
          <u>
            <seg>
              Detta är inledningen på Moderaternas kommittémotion om kemikalier.
              Men det är också huvudbudskapet i den kemikaliestrategi som EU
              fastställde så sent som för någon månad sedan. Med tanke på att
              kemikalier sprids över nationsgränser via handel, vind och vatten
              är Moderaterna övertygade om att detta är frågor som ska drivas
              internationellt.
            </seg>
          </u>
          <u>
            <seg>
              Vi välkomnar därför EU-strategins syfte att skydda människors
              hälsa och miljön mot farliga kemikalier men också att stärka industrins
              konkurrenskraft. Moderaterna gläds också åt den stora samsyn som
              finns här bland svenska partier i riksdagen när vi diskuterar
              och behandlar kemikaliefrågor. Men i det kommande vill jag ändå
              lyfta fram några frågeställningar där vi tycker att regeringen
              borde agera snabbare och kanske lite mer.
            </seg>
          </u>
          <u>
            <seg>
              Fru talman! Kemikaliers koppling till vatten är ett brett men
              också livsavgörande område. Så här i coronatider har beredskapsfrågor
              lyfts lite på dagordningen. En viktig beredskapsfråga handlar
              om att säkerställa att det finns kemikalier som gör att vi kan
              klara av vattenreningen.
            </seg>
          </u>
          <u>
            <seg>
              Det är en fråga som vi har lyft fram. Men också Försvarsberedningen
              tog upp det redan i en rapport 2017. I den poängterar man att
              det bygger på att vi nu har en ansvarsprincip. Det innebär att
              det är kommunerna som är de som egentligen har ansvar för att
              se till att det fungerar.
            </seg>
          </u>
          <u>
            <seg>
              Det är precis på samma sätt som att regionerna har ansvar för
              hälso ‑ och sjukvård. Men vi vet alla hur det gick med det. Därför
              tycker vi att det är förvånande att regeringen i dag, ett år efter
              pandemins utbrott, inte kan ange hur det kommunala vattenansvaret
              säkerställs och följs upp.
            </seg>
          </u>
          <u>
            <seg>
              En annan fråga jag vill lyfta upp rör globalt ansvar då det gäller
              framställningen av kopior på läkemedel. Det är det som kallas
              generika. Det visar sig nämligen att miljöhänsynen är sämre i
              de fabriker som tillverkar just kopiorna än i de fabriker som
              tillverkar originalmedicin.
            </seg>
          </u>
          <u>
            <seg>
              För några år sedan fick forskare från Göteborgs universitet tillåtelse
              att följa hela processen från det att aktiva substanser byggdes
              upp till dess att läkemedlet var klart. Det visade sig att 75
              procent av originalläkemedlen framställdes i länder där man hade
              ett helt adekvat och gott miljöarbete. Men tittade man på kopiorna
              av läkemedlen, generikan, var det bara 30 procent av länderna
              som levde upp till den nivån som gällde för framställning av originalmedicinerna.
              Det är oroväckande resultat.
            </seg>
          </u>
          <u>
            <seg>
              Det innebär, vilket vi också har sett, att i de länder där man
              använder och framställer antibiotikagenerika har man funnit att
              de har släppts rätt ut i naturen. På så sätt bidrar de också till
              en resistensutveckling för de antibiotika vi så väl behöver.
            </seg>
          </u>
          <u>
            <seg>
              Med tanke på att tillverkningsprocessen kan ha så stor betydelse
              för spridningen av de substanserna till miljön anser Moderaterna
              att miljökrav bör föras in i EU:s regelverk om det som kallas
              god tillverkningssed.
            </seg>
          </u>
          <u>
            <seg>
              Till sist jag också uppmärksamma problemen med de perfluorerade
              kolvätet PFAS. Det handlar egentligen om 3 000–4 000 ämnen. I
              går avslutades en rättsprocess i Blekinge tingsrätt. Det gällde
              Kallingebor som under lång tid har utsatts för dricksvatten som
              har varit förorenat med PFAS. Där konstaterade man att det finns
              ett samband mellan den ohälsa som dessa individer upplever och
              den förorening i vattnet som föreligger.
            </seg>
          </u>
          <u>
            <seg>
              Nu finns det inte några egentliga fastställda normer för hur
              mycket PFAS som kan finnas i dricksvatten. Det finns bara för
              några enstaka PFAS-ämnen. Därför står vår förhoppning till att
              EU:s dricksvattendirektiv kommer att skärpa villkoren och skärpa
              reglerna för nivåerna på detta.
            </seg>
          </u>
          <u>
            <seg>
              Jag ska säga ytterligare en sak om PFAS. Det handlar om de stora
              kända hälsoproblem som vi vet finns med dessa ämnen. Danmark var
              tidigt ute. För ett år sedan införde de ett förbud mot PFAS-föroreningar
              i exempelvis pizzakartonger och muffinsformar. Det var just för
              att man inte skulle kunna få substanser som går in i maten. Vi
              tycker att det är förvånansvärt att regeringen inte följde Danmarks
              exempel. Det hade vi nämligen möjlighet att göra, men regeringen
              valde att tiga still.
            </seg>
          </u>
          <u>
            <seg>
              Fru talman! En annan punkt jag vill ta upp när det gäller kemikalier
              är hur viktigt det är att vi har en helhetssyn i fråga om användande
              av växtskyddsmedel. I Sverige har vi, trots våra nordliga breddgrader,
              goda förutsättningar för växtodling, detta trots att vi också
              har en låg användning av växtskyddsmedel och handelsgödsel.
            </seg>
          </u>
          <u>
            <seg>
              Nu finns det dock ett EU-utspel som heter Från jord till bord,
              där man samtidigt vill pressa tillbaka användningen av bland annat
              växtskyddsmedel i hög grad och kraftigt minska användningen av
              insatsvaror i jordbru ­ ket. Där har vi moderater fört fram och
              poängterat att man måste ta hänsyn till hur det ser ut i olika
              länder – det ser ju olika ut om vi är i södra Europa eller om
              vi är här uppe i höga nord – men också att det vi framför allt
              ska minska är överanvändningen av produkterna.
            </seg>
          </u>
          <u>
            <seg>
              Samtidigt noterar vi med glädje en utvärdering som kommissionen
              har gjort och som belyser en fråga som vi tidigare har drivit.
              Det handlar om ömsesidigt erkännande. Kommissionen erkänner nu
              att detta försvårar och försenar marknadstillträde för nya växtskyddsmedel.
              Detta är som sagt en fråga som vi har drivit länge.
            </seg>
          </u>
          <u>
            <seg>
              Ett mycket använt växtskyddsmedel vars godkännande går ut nästa
              år är glyfosat. Detta är ingen partsinlaga, men vi anser att det
              är viktigt att den nya utvärderings- och godkännandeprocess som
              ska till är faktabaserad och bygger på vetenskapliga kriterier
              men också på samhällsekonomiska analyser. Ett eventuellt förbud
              mot användning av glyfosat i dag skulle nämligen få långtgående
              konsekvenser för det svenska jordbruket och faktiskt även bidra
              till både ökade klimatutsläpp och miljörisker. Detta är inget
              som jag hittar på, utan det har Jordbruksverket konstaterat i
              en rapport. De tar som exempel att direktsådd inte blir möjlig,
              att ogräs ­ bekämpningen blir sämre och att användningen av växtskyddsmedel
              som har sämre miljöprofil kommer att öka.
            </seg>
          </u>
          <u>
            <seg>
              Så än en gång: Helhetssyn är viktigt. Inte minst därför tycker
              vi att det är viktigt att det blir Jordbruksverket som får ta
              över godkännandeprocesser när det gäller växtskyddsmedel, eftersom
              det är de som kan jobba vidare med en helhetssyn.
            </seg>
          </u>
          <u>
            <seg>
              Fru talman! Jag ser att talar tiden springer ifrån mig. Jag hoppar
              snabbt till avslutningen och vill då säga att jag yrkar bifall
              till reservation 12.
            </seg>
          </u>
          <u>
            <seg>
              Sedan vill jag ändå ge ett tänkvärt ord på vägen. Pseudonymen
              Falstaff, fakir myntade uttrycket: ”Vattnet är ett farligt gift,
              vilket omger Visby stift.” Begreppet ” giftfritt ” är ju någonting
              som vi ofta svänger oss med, men det är också någonting som kan
              lura oss – dels därför att gifter inte måste vara syntetiskt framställda,
              dels därför att det handlar om dos.
            </seg>
          </u>
          <note>
            Anf. 113 YASMINE ERIKSSON (SD):
          </note>
          <u>
            <seg>
              Fru talman! I dag debatterar vi kemikaliepolitik. Jag vill börja
              med att yrka bifall till Sverigedemokraternas reservation 10,
              så har jag det gjort.
            </seg>
          </u>
          <u>
            <seg>
              Vare sig vi tänker på det eller inte utsätts vi dagligen för
              kemikalier, både naturligt förekommande och industriellt framställda
              sådana. I många fall är inte de kemikalier vi utsätts för farliga,
              men det kan också variera och de kan bli giftiga för människa
              och natur beroende på användningssätt och koncentration.
            </seg>
          </u>
          <u>
            <seg>
              Kemikalier och deras användning är ett komplext område. Även
              om enskilda kemikalier kan vara ofarliga kan de i kombination
              med varandra bli direkt ohälsosamma. Därför måste vägen framåt
              för användningen av gynnsamma kemikalier vägledas av försiktighet
              men också av folkbildning, vetenskap, innovationer och ständigt
              förbättrade kunskaper om kemikaliers effekter på levande organismer.
            </seg>
          </u>
          <u>
            <seg>
              Nya smarta kemikalier och användningssätt har potential att minska
              människans negativa påverkan på miljön, samtidigt som moderna
              och funktionella produkter kan lanseras på marknaden. Arbetet
              med att reglera kemikaliers användning måste präglas av evidensbaserad
              forskning och rimliga överväganden mellan för- och nackdelar och
              ha stora säkerhetsmarginaler när det kommer till människors hälsa.
            </seg>
          </u>
          <u>
            <seg>
              Detta gäller framför allt när det kommer till barn, som av olika
              skäl kan vara extra känsliga. Därför behöver produkter riktade
              till barn bedömas med största noggrannhet. Det får inte uppstå
              situationer där barns leksaker, lekplatser, kläder, nappar eller
              liknande utgör en risk där barn utsätts för ämnen som även om
              de inte syns med blotta ögat kan vara en hälsorisk som kan påverka
              dem om inte direkt så senare i livet.
            </seg>
          </u>
          <u>
            <seg>
              Jag tror att alla föräldrar vill göra det som är bäst för deras
              barn, men marknaden består av en djungel av produkter som riktar
              sig till barn, inte minst på internet. Man kan ofta lockas av
              billiga priser från webbsidor och appar från tredjeland, det vill
              säga från länder utanför EU, där man själv kan köpa produkterna
              som man då direktimporterar till Sverige. Varor som säljs i Sverige
              och inom EU ska vara säkra att använda och måste följa EU:s kemikalielagstiftning.
              Men leverantörer utanför EU omfattas inte av dessa lagkrav och
              kan därmed sälja produkter som är direkt farliga till svenska
              konsumenter.
            </seg>
          </u>
          <u>
            <seg>
              I ett nordiskt tillsynsprojekt lett av Kemikalieinspektionen
              som presenterades under förra våren kunde det konstateras att
              nästan 80 procent av de produkter som testades och som var köpta
              från företag utanför EU innehöll förbjudna ämnen som kan vara
              skadliga – 80 procent! Därför är det viktigt att våra myndigheter
              arbetar proaktivt för att öka medvetenheten och ge det kunskapslyft
              som behövs för att skydda våra svenska konsumenter från att utsätta
              sig själva eller sina kära för onödiga hälsorisker som kan uppstå
              till följd av köp av varor som inte genomgått EU:s kontroll och
              blivit CE-märkta.
            </seg>
          </u>
          <u>
            <seg>
              Fru talman! Jag vill belysa ytterligare ett område kopplat till
              handel med utlandet. Det handlar om elektronikprodukter.
            </seg>
          </u>
          <u>
            <seg>
              Under 2017 infördes en särskild punktskatt på hemelektronik som
              kallas för kemikalieskatten. Denna skatt är inget annat en straffskatt
              inlindad i miljöns fina omslag. De varor som omfattas av skatten
              är varor som anses självklara eller rent av nödvändiga i varje
              människas hushåll i Sverige. Det handlar om allt från kylskåp
              och dammsugare till datorer, surfplattor med mera.
            </seg>
          </u>
          <u>
            <seg>
              Sverigedemokraterna var ensamma emot denna straffskatt från start,
              då vi kunde se att kemikalieskatten inte skulle vara lösningen
              på de hälso ‑ och miljöproblem som man ville komma undan med hjälp
              av skatten. Att straffbeskatta en bransch som möjliggör det moderna
              leverne som vi har i dag, där vi i hög grad använder elektroniska
              enheter till det mesta, är direkt bakåtsträvande.
            </seg>
          </u>
          <u>
            <seg>
              Redan tidigt kunde man förutspå att detta skulle innebära en
              ökad kostnad för våra företagare, inte bara från skatten i sig
              utan även i och med den ökade administrativa bördan för dem och
              förluster på intäktssidan när konsumenterna i stället kanske går
              till utländska aktörer som inte har förhöjda priser.
            </seg>
          </u>
          <u>
            <seg>
              Men bidrar då denna skatt till miljönytta , eller är det bara
              en i raden av kassakor som regeringen använder sig av för att
              försöka täcka upp för andra misslyckanden och budgethål? Jag menar
              att kemikalieskatten som är baserad på vikt och tas ut oavsett
              varans värde inte är till någon särskild miljönytta när de farliga
              kemikalierna fortfarande finns kvar i produkterna. Om man verkligen
              vill arbeta för bättre miljö och hälsa bör man i stället se över
              annan reglering av de ämnen man vill skydda sig mot och satsa
              på teknisk utveckling för att hitta bättre alternativ.
            </seg>
          </u>
          <u>
            <seg>
              Fru talman! Nu är det på gång igen. Den här gången handlar det
              om en kemikalieskatt på kläder och skor. Innehåller en produkt
              så höga halter av skadliga ämnen att den blir farlig ska den regleras
              eller eventuellt till och med plockas bort från marknaden. Man
              löser inte problemet med hormon ­ störande eller cancerframkallande
              ämnen genom att ha kvar varan och dessutom räkna med att driva
              in miljarder till statskassan. Räknar man med att det kommer att
              komma in pengar till statskassan till följd av en så kallad miljöskatt
              känns motiven inte särskilt uppriktiga.
            </seg>
          </u>
          <u>
            <seg>
              Återigen: Ska vi få bort farliga ämnen i de halter där de är
              skadliga för oss behöver vi reglera dem, hitta nya och bättre
              alternativ och inte se dem som en kassako.
            </seg>
          </u>
          <note>
            Anf. 114 MAGNUS EK (C):
          </note>
          <note>
            Fru talman! Jag vill redan inledningsvis yrka bifall till Centerpartiets
            reservation 22 under punkt 12.
          </note>
          <u>
            <seg>
              Fru talman! Centerpartiet har en vision om en giftfri vardag.
              Den visio ­ nen innebär att vi inte ska behöva oroa oss över att
              utsättas för skadliga ämnen, giftiga tungmetaller eller hormonstörande
              ämnen vare sig i klä ­ derna vi tar på oss, i gardiner och möbler
              på arbetsplatsen eller i leksakerna vi ger till våra barn. Vi
              vet vilken miljöpåverkan vi har från historiska syn ­ der när
              kemikaliepolitiken har missat målet eller inte tillräckligt försökt
              säkra att ämnen vi använder som bekämpningsmedel i brandskum eller
              andra avgörande produkter också har varit säkra för människa och
              miljö.
            </seg>
          </u>
          <u>
            <seg>
              Vi har nog fortfarande svårt att ta till oss vilken påverkan
              vi ser också på människor från hormonstörande ämnen, tungmetaller
              och skadliga kemikalier. En av de saker som skrämmer mig mest
              är påverkan på manlig fertilitet de senaste tre generationerna.
              Jag ska erkänna att det är för att jag är part i målet. Även när
              de skadliga effekterna för människor är kända blir det här nästan
              lite för nära det egna skinnet – det kryper in under huden.
            </seg>
          </u>
          <u>
            <seg>
              Är det någonting vi som folkvalda politiker inte får göra är
              det att blunda för de miljöproblem vi har i arbetet för ett säkrare
              och bättre samhälle och en giftfri vardag.
            </seg>
          </u>
          <u>
            <seg>
              Kemikaliepolitiken är verktyget vi tar till inte bara för att
              nå våra miljö ­ mål utan också för att bygga ett säkrare samhälle
              för människan. Det här är ett arbete som inte bara bedrivs här
              i riksdagens kammare. Varor tillver ­ kas och transporteras över
              hela världen i en alltmer globaliserad ekonomi. Hanteringen av
              kemikalier i varor och produkter är en global angelägenhet som
              vi måste lösa i samarbete även utanför Sveriges gränser.
            </seg>
          </u>
          <u>
            <seg>
              Ett av våra viktigaste verktyg är EU:s kemikalielagstiftning
              Reach. Här har Sverige ofta haft en progressiv roll när det gäller
              att tidigt peka ut vilka ämnen som vi ser kan komma att behöva
              regleras hårdare eller förbjudas. Vi har försökt peka ut en linje
              där vi ambitiöst fasar ut skadliga ämnen och samtidigt ger en
              stark signal till marknaden om att vi behöver mer hållbara och
              säkra alternativ.
            </seg>
          </u>
          <u>
            <seg>
              Fru talman! Det här är ett arbete som på intet vis får avstanna
              för att vi har uppnått historiska segrar. Det är precis lika viktigt
              i dag, 2021, att vi ambitiöst ser över kandidatlistan till Reach
              och funderar på vilka ämnen vi behöver arbeta för att få upp där
              så att de kan regleras hårdare.
            </seg>
          </u>
          <u>
            <seg>
              Om de här varorna importeras till Sverige från länder utanför
              EU är det inte alltid lätt att få EU:s kemikalielagstiftning att
              gälla. Här har vi ett av de stora problemen i en globaliserad
              ekonomi: att få miljö- och säkerhets ­ lagstiftning att faktiskt
              gälla alla de varor som säljs på marknaden i Sverige. Jag har
              ofta slitit mitt hår över hur vi gör med importerade produkter.
              Men det hjälper inte att jag sliter mitt hår, utan här måste vi
              försöka komma åt detta på ett bättre sätt.
            </seg>
          </u>
          <u>
            <seg>
              För att höja medvetenheten men också försöka öka möjligheterna
              till samarbete vill vi från Centerpartiet se en särskild satsning
              på det interna ­ tionella kemikaliearbetet, dels i Reach, dels
              utanför EU. I synnerhet gäller det arbetet med ökad information
              om farliga ämnen i leverantörskedjor samt bilateralt samarbete
              med strategiska länder som Sverige har en stor varuimport från
              , i syfte att minska förekomsten av farliga ämnen i impor ­ terade
              varor.
            </seg>
          </u>
          <u>
            <seg>
              Allting kan vi inte fånga upp. Det allra bästa är om vi från
              svensk sida och från europeisk sida gemensamt kan sätta press
              på tillverkare att anpassa sin tillverkning och se till att vi
              har giftfria leverantörskedjor.
            </seg>
          </u>
          <u>
            <seg>
              Fru talman! Dagens snabba teknikutveckling, inte minst inom digitalisering
              och applikationer av artificiell intelligens, skapar helt nya
              möjligheter att underlätta en mer cirkulär ekonomi där kunskapen
              och medveten ­ heten hos konsumenter om produkters miljöpåverkan
              och deras innehåll av farliga ämnen ökar.
            </seg>
          </u>
          <u>
            <seg>
              I dagsläget försvåras det här, till exempel på textilområdet,
              av att man inte får sätta digitala informationsbärare på produkter.
              Vi vill därför att regeringen verkar för att revidera det så kallade
              ROHS-direktivet så att digitala informationsbärare på alla sorters
              produkter, inklusive textilier, möjliggörs.
            </seg>
          </u>
          <u>
            <seg>
              Ett ytterligare område där det krävs utökade åtgärder är kemikalie
              ­ användningen i byggmaterial och byggvaror. Precis som jag var
              inne på i inledningen är det här ett typexempel på material som
              vi är i konstant kon ­ takt med i våra hem, på arbetsplatsen och
              här där jag står och lutar mig mot talarstolen.
            </seg>
          </u>
          <u>
            <seg>
              Det här är områden där man som enskild har små möjligheter att
              välja vad man omger sig med. Jag kan styra vad jag inreder mitt
              eget hem med, men så fort jag går till arbetsplatsen eller så
              fort jag plockar upp min systers barn på förskolan kommer jag
              i kontakt med byggmaterial som jag har haft ytterst liten möjlighet
              att påverka.
            </seg>
          </u>
          <u>
            <seg>
              Erfarenheter från tidigare generationers misstag och okunskap,
              till exempel i fråga om radon, visar vilka långsiktiga konsekvenser
              materialvalen kan få. Vi från Centerpartiet vill därför att det
              införs ett europeiskt regelverk med krav på redovisning av kemikalieinnehåll
              i byggmaterial och att detta framgår av innehållsdeklarationen
              för materialen. Vi vill också att regeringen påskyndar arbetet
              med att trygga konsumenter från skadliga ämnen i byggprodukter.
            </seg>
          </u>
          <u>
            <seg>
              Fru talman! En av de svåraste avvägningarna vi möter i omställningen
              till en cirkulär ekonomi är balansen mellan å ena sidan giftfrihet
              och största möjliga minskning av risken att utsätta människor
              och natur för kontakt med skadliga kemikalier och å andra sidan
              återbruk.
            </seg>
          </u>
          <u>
            <seg>
              De flöden som vi vill göra cirkulära är inte alltid fria från
              skadliga ämnen. I vissa fall vet vi också att det kommer att vara
              väldigt svårt, åtminst ­ one under den närmast överskådliga tiden,
              att se till att de är helt fria från skadliga ämnen.
            </seg>
          </u>
          <u>
            <seg>
              Vi har alltså en osäkerhet kring när vi ska försöka avgifta flöden,
              när vi kan acceptera vissa skadliga ämnen för att de förekommer
              i så liten grad att det inte blir en reell risk och när vi har
              de riktigt stora problemen. Den här osäkerheten är ett av de stora
              hindren i omställningen till en cirkulär ekonomi. Det här möter
              mig varenda gång jag är ute och pratar med företag som arbetar
              med återbruk och återvinning men också med producenter. Jämte
              osäkerheten om vad material innehåller är det här en av de höga
              trösklarna i omställningen till cirkulär ekonomi.
            </seg>
          </u>
          <u>
            <seg>
              Även om jag är väldigt stolt över den strategi för cirkulär ekonomi,
              den första i Sveriges historia, som förra året antogs som en följd
              av januariavta ­ let är inte heller den en tydlig vägledning för
              hur vi ska hantera avväg ­ ningen. Därför vill vi se ett utredningsuppdrag
              till Kemikalieinspektionen med syft et att undersöka hur man kan
              uppdatera lagstiftningen för att väga mål om cirkulära resursflöden
              och giftfri miljö mot varandra. Det skulle vara gynnsamt för inte
              bara miljön utan också de aktörer som verkar inom återbruket och
              återvinningsindustrin.
            </seg>
          </u>
          <u>
            <seg>
              Fru talman! Avslutningsvis : A rbetet för en giftfri vardag spänner
              som synes över många områden, såväl den europeiska som den nationella
              och den ytterst lokala politiken. Det är ofta tungrott och komplext.
              Men vi vet vilka långsiktiga negativa effekter bristande kemikaliepolitik
              kan få. Om vi ska ta fasta på det som är kärnan i de svenska miljömålen
              och det svenska miljöarbetet, att inte lämna över problemen till
              kommande generationer, är det här ett avgörande område för oss
              folkvalda att fortsätta utveckla.
            </seg>
          </u>
          <note>
            Anf. 115 KJELL-ARNE OTTOSSON (KD):
          </note>
          <u>
            <seg>
              Fru talman! Jag vill, liksom kollegan Betty Malmberg, börja med
              att tala om ett dagsaktuellt ämne. I går fick PFAS mycket tid
              i nyhetssändningarna på grund av den dom som kom gällande PFAS-föroreningar
              i Blekinge. Ett ständigt återkommande inslag är på vilket sätt
              dricksvattentäkter i Sverige är förorenade med långlivade och
              giftiga per- och polyfluorerade kemikalier, som går under samlingsnamnet
              PFAS. Dricksvattentäkter för så många som 3 ½ miljoner invånare
              i vårt land kan vara förorenade av PFAS.
            </seg>
          </u>
          <u>
            <seg>
              Olika PFAS-fö re ningar förekommer i ett antal tillämpningar,
              däribland brandsläckningsskum samt inom industriella processer.
              Det är angeläget att ta ett helhetsgrepp om denna kemikaliegrupp.
              Kristdemokraterna föreslår därför ett förbud mot alla PFAS-ämnen,
              förutom de ämnen där det kan visas att ämnets miljö- och hälsoegenskaper
              är acceptabla. Vi är på väg dit, men vi är inte där än.
            </seg>
          </u>
          <u>
            <seg>
              Bisfenol A är ett ämne med omfattande användning i samhället.
              Det har flera hälso- och miljöfarliga egenskaper och misstänks
              kunna ge skadliga effekter på fortplantningsförmågan. Studier
              har visat att bisfenol A är hormonstörande även vid låga doser.
              Sedan tidigare råder inom EU förbud mot ämnet i till exempel nappflaskor
              och barnmatsförpackningar. Även andra typer av bisfenoler är skadliga.
            </seg>
          </u>
          <u>
            <seg>
              Sedan december 2015 har EU-kommissionen, med stöd av EU:s leksaksdirektiv,
              infört haltgränser för bisfenol A i leksaker för barn under tre
              år och leksaker som är avsedda att stoppas i munnen. Det är ett
              steg i rätt riktning, men det är dags att gå vidare och förbjuda
              alla former av bisfenol.
            </seg>
          </u>
          <u>
            <seg>
              För att skapa mer långsiktighet och förutsägbarhet för våra livsmedelsproducenter
              bör regeringen verka för att myndigheterna i större utsträckning
              använder sig av ömsesidigt erkännande av växtskyddsmedel. Hänsyn
              bör tas till hur andra EU-medlemsstater förhåller sig till växtskyddsmedel,
              för att skapa konkurrensneutrala förutsättningar för det svenska
              jordbruket. Med anledning av detta vill jag yrka bifall till Kristdemokraternas
              reservation nummer 18, fru talman.
            </seg>
          </u>
          <u>
            <seg>
              Det finns många användningsområden för nanopartiklar, men vi
              vet fortfarande inte mycket om hur människa och miljö utsätts
              för nanomaterial, vars risk, spridning och exponering inte är
              tillräckligt kända.
            </seg>
          </u>
          <u>
            <seg>
              Den lagstiftning som finns är undermålig. I Reachlagstiftningen
              finns en gräns som säger att all import eller tillverkning av
              kemiska ämnen över 1 ton per år och tillverkare måste registreras.
              Men eftersom nanomaterial ofta används eller importeras i mycket
              små mängder riskerar de att hamna under strecket för detta krav.
              Det innebär att den nuvarande lagstiftningen inte helt kan generera
              den information som behövs för att bedöma risker och vid behov
              vidta åtgärder.
            </seg>
          </u>
          <u>
            <seg>
              EU-kommissionen anser att Reach är rätt forum för att hantera
              risker med nano och att det räcker att ändra i bilagor och vägledningsdokument
              för att Reach ska bli tillämplig på nanomaterial fullt ut. Kristdemokraterna
              anser att kommissionen även ska utreda andra sätt att garantera
              säker hantering av nanomaterial, exempelvis kompletterande lagstiftning.
              Det bör regeringen verka för inom EU.
            </seg>
          </u>
          <u>
            <seg>
              Nanomaterial används inte bara i konsumentprodukter utan även
              i samband med nya och innovativa medicinska behandlingar. Forskning
              har visat att nanopartiklar kan användas för att skada eller till
              och med förstöra cancerceller inifrån. En annan användning av
              nanoteknik i kampen mot cancer syftar till att lokalisera tumören
              på ett tidigare stadium än annars skulle ha varit möjligt. Nanopartiklar
              som utformats för att fästa sig på cancercellerna gör tumörer
              synliga i skanningar tidigare under sjukdomsutvecklingen. Eftersom
              tidig diagnos är avgörande för att bota cancer är detta ett viktigt
              steg i kampen mot sjukdomen.
            </seg>
          </u>
          <u>
            <seg>
              Nanomaterial är alltså viktigt. Men vi måste lära oss mer om
              användandet av det.
            </seg>
          </u>
          <u>
            <seg>
              Fru talman! Slutligen : M ikroplaster är plastpartiklar i det
              breda storleksspannet 0,001–5 millimeter. De flesta är inte synliga
              för blotta ögat. Östersjön tillförs mikroplast genom exempelvis
              båtfärger, tvätt av syntetiska kläder samt hygienprodukter som
              tandkräm och smink. Enbart från hygienprodukter spolas det varje
              år ut runt 40 ton mikroplaster i Östersjön. På vissa ställen i
              Östersjön finns fler än 100 000 partiklar per kubikmeter vatten.
            </seg>
          </u>
          <u>
            <seg>
              Vi vet att plast bryts ned väldigt långsamt i naturen. Därför
              ökar halterna successivt i både sjöar och hav. Mikroplaster kan
              vara ett dödligt hot mot fiskar som får i sig partiklarna även
              i små mängder. Eftersom de inte bryts ned i djuren ansamlas mikroplasterna
              allt högre upp i näringskedjan. En konsekvens är att de slutligen
              hamnar i våra kroppar.
            </seg>
          </u>
          <u>
            <seg>
              Sedan den 1 juli 2018 är mikroplaster förbjudna i vissa produkter
              i Sverige. Det gäller mikroplast med rengörande, skrubbande eller
              poleran ­ de funktion i produkter som sköljs av eller spottas
              ut. De återfinns i bland annat tandkräm, schampo, balsam och skrubbar.
              I Sverige finns redan i dag ett nationellt förbud mot mikroplast
              i vissa kosmetiska produkter.
            </seg>
          </u>
          <u>
            <seg>
              EU:s kemikaliemyndighet Echa har föreslagit ett förbud mot avsiktligt
              tillsatt mikroplast i kemiska produkter. Detta förbud skulle omfatta
              bland annat kosmetiska produkter, tvätt- och rengöringsmedel,
              färg och lack, medicinsktekniska produkter samt jordbruks- och
              trädgårdsprodukter. Kristdemokraterna ställer sig bakom det förbud
              mot avsiktligt tillsatta mikroplaster som Echa har föreslagit
              och anser att Sverige bör driva på för ett sådant förbud.
            </seg>
          </u>
          <note>
            Anf. 116 NINA LUNDSTRÖM (L):
          </note>
          <u>
            <seg>
              Fru talman! Inledningsvis yrkar jag bifall endast till Liberalernas
              reservation nummer 17, om växtskyddsmedel. Men självfallet står
              vi bakom alla våra förslag.
            </seg>
          </u>
          <u>
            <seg>
              Fru talman! Vi har redan hört mycket om vad kemikalier innebär
              för vår livsmiljö. De är viktiga om vi ska ha möjlighet att återbruka
              och återvinna och är en stor del av den cirkulära ekonomin. Kemikalier
              finns överallt. Vissa är nödvändiga; andra skapar bara stora bekymmer
              inför framtiden.
            </seg>
          </u>
          <u>
            <seg>
              EU:s jord till bord-strategi ska leda till att unionen ställer
              om till ett mer hälsosamt och hållbart livsmedelssystem. Kommissionen
              har som en del av detta föreslagit en halvering av användningen
              av kemiska bekämpningsmedel till 2030. Bekämpningsmedel och växtskyddsmedel
              påverkar miljön.
            </seg>
          </u>
          <u>
            <seg>
              Miljö- och jordbruksutskottet kunde förra veckan ta del av vattenfrågor
              och exempelvis rening av vatten från pesticider. I en jämförande
              studie kunde konstateras att Sverige inte var bäst i klassen.
              Det är ganska enkelt, om man tänker efter. Det som sprutas på
              grödor och mark kan sippra ned och hamna i vattenmiljöer. Det
              som sprutas på våra grödor kan också hamna på vårt matbord.
            </seg>
          </u>
          <u>
            <seg>
              Att sträva efter en så låg användning som möjligt borde vara
              viktigt, men det finns starka intressen för att möjliggöra ökad
              användning av olika typer av växtskyddsmedel och bekämpningsmedel.
              Argumenten brukar handla om konkurrensskäl. Så länge andra inte
              gör tillräckligt ska vi av konkurrensskäl heller inte åläggas
              ytterligare restriktioner. Det tycker vi i Liberalerna är beklagligt.
              Sverige måste kunna gå före och driva på en utveckling där mängden
              bekämpningsmedel minskar i miljön.
            </seg>
          </u>
          <u>
            <seg>
              Forskningen har visat att artrikedomen av främst fåglar, insekter
              och växter är 30 procent högre i ekologiskt brukade jordbruksfält
              än konven ­ tionellt brukade fält där kemiska växtskyddsmedel
              används. Konsekven ­ serna för biologisk mångfald av konventionell
              odling kontra ekologisk od ­ ling behöver fortsätta att studeras.
              Målet bör vara att hitta metoder att bru ­ ka jorden som skonar
              den biologiska mångfalden utan att minska ef ­ fekti ­ viteten
              i jordbruket.
            </seg>
          </u>
          <u>
            <seg>
              Växtskyddsmedlens påverkan på biologisk mångfald bör ingå på
              natio ­ nell nivå men också i det fortsatta arbetet med jord till
              bord-strategin inom EU. I många länder inom EU ser användningen
              av växtskyddsmedel helt annorlunda ut än i Sverige. Det finns
              starka miljöskäl för att begränsa an ­ vändningen även inom EU.
              Den gemensamma ambitionen inom EU bör vara att användningen av
              växtskyddsmedel begränsas där det är möjligt.
            </seg>
          </u>
          <u>
            <seg>
              Vi kan samtidigt konstatera att i och med väntande klimatförändringar
              kan även Sveriges jordbruk komma att påverkas. Detta måste vi
              vara observanta på. Sverige bör vara pådrivande så att strategin
              omfattar ambitiösa mål för att begränsa användningen av växtskyddsmedel
              där det är möjligt, inte minst för att värna biologisk mångfald
              och de pollinerande insekterna som är så viktiga för vår livsmedelsproduktion.
            </seg>
          </u>
          <u>
            <seg>
              Fru talman! Vi människor har många olika kemikalier i våra kroppar.
              PCB, bromerade flamskyddsmedel, högfluorerade ämnen och andra
              kemiska ämnen har uppmätts i både blod och urin hos människor.
              Några av de ämnen som vi får i oss är hormonstörande och misstänks
              kunna bidra till uppkomsten av sjukdomar. Barn är särskilt känsliga
              för påverkan efter ­ som deras kroppar utvecklas. Ett Sverige
              fritt från gifter är därför en viktig del i den liberala miljöpolitiken.
            </seg>
          </u>
          <u>
            <seg>
              Det finns flera exempel på att det är möjligt att minska halterna
              av farliga ämnen i miljön. Välkända miljögifter har minskat med
              hjälp av lagstiftning och andra åtgärder. Kemikalielagstiftningen
              ska i detta avseende utgå från försiktighetsprincipen och särskilt
              ta hänsyn till barns och ungas känslighet. Vad är det för leksaker
              barnen leker med? Vad är det för produkter som riktas till barn
              och ungdomar? Det här är viktigt. Farliga ämnen i konsumentprodukter,
              såsom leksaker och kläder, behöver komma bort från marknaden.
            </seg>
          </u>
          <u>
            <seg>
              För att detta ska bli möjligt måste resurspolitiken förhindra
              att tungmetaller, läkemedelsrester och andra farliga ämnen sprids
              i naturen. Det krävs en bred grundläggande kunskap och tydlig
              information om kemikalieinnehållet i varor och produkter både
              i butiker och vid återvinningsanläggningar.
            </seg>
          </u>
          <u>
            <seg>
              Det januariavtal som slöts mellan Socialdemokraterna, Miljöpartiet,
              Centerpartiet och Liberalerna påvisar hur viktigt det är med en
              resurseffek ­ tiv, cirkulär och biobaserad ekonomi. Den ska stärkas,
              och det ska bland annat göras en bred översyn av regelverken för
              återvinning och hantering av avfall och restprodukter för att
              främja innovation och företagande i den cirkulära ekonomin. Om
              vi ska kunna låta produkter cirkulera måste vi ju också veta vad
              de innehåller, allt i syfte att se till att konsumenterna vet
              vad de konsumerar.
            </seg>
          </u>
          <u>
            <seg>
              Fru talman! Vi i miljö- och jordbruksutskottet jobbar med många
              frågor. Det är ibland lätt att tappa helikopterperspektivet om
              hur allt hänger ihop i vår miljö. Vissa kemikalier behövs, medan
              andra behöver fasas ut. Kemikalier hamnar i marken och i våra
              vattenmiljöer. Reningsverken ska ta hand om det som hamnar där.
              Annat hamnar i fisken, köttet och grönsakerna eller i godiset
              och kryddorna. Åter annat hamnar i kläderna och andra konsumentprodukter.
              Det vi människor sprider i vår miljö och natur riskerar att bli
              en bumerang. Vi får tillbaka det till oss om och om igen.
            </seg>
          </u>
          <u>
            <seg>
              Därför måste användningen av kemikalier vara grundad på riskanaly
              ­ ser och kunskap. Onödig användning måste minska. Farliga kemikalier
              måste fasas ut. Vissa produkter måste bort från marknaden.
            </seg>
          </u>
          <u>
            <seg>
              Fru talman! Jag vill avsluta med att fästa uppmärksamheten på
              att det inte bara är människor som påverkas av kemikalier. Det
              gör som sagt också många andra. För att blomma och ge frukt är
              våra grödor beroende av pollinerande insekter. Vi måste vara rädda
              om dem. Låt oss därför också värna våra pollinerare. De skapar
              och bidrar till biologisk mångfald, och de ger oss mat på vår
              tallrik. Vi behöver också värna miljön och den biologiska mångfalden
              för kommande generationer. Här tänker jag speciellt på de nya
              generationerna barn och barnbarn.
            </seg>
          </u>
          <note>
            Anf. 117 BETTY MALMBERG (M) replik:
          </note>
          <u>
            <seg>
              Fru talman! Tack, Nina Lundström, för anförandet! Jag tror egentligen
              att vi är överens om det mesta, men jag skulle vilja få några
              klargöranden och också få förklara sådant som jag själv sa i mitt
              anförande.
            </seg>
          </u>
          <u>
            <seg>
              Jag vill börja med det här att vi kraftfullt ska trycka tillbaka
              använd ­ ningen av olika insatsmedel, bland annat växtskyddsmedel.
              Det exempel jag vill ta upp gäller den svenska lökodlingen. Den
              finns framför allt på Öland och i Kalmartrakten. För ett antal
              år sedan ville Kemikalieinspek ­ tionen förbjuda vissa bekämpningsmedel
              här i Sverige. Man fick be om dispens för att eventuellt få odla
              med detta medel den kommande sä ­ songen. Följden av detta hade
              blivit att lökodlingen i Sverige hade totalt utraderats, fru talman.
              I stället hade vi blivit tvungna att importera lök från Holland
              som hade odlats med samma bekämpningsmedel som vi själva hade
              förbjudit.
            </seg>
          </u>
          <u>
            <seg>
              Det är någonstans här som vi måste försöka behålla det sunda
              förnuftet. Vi kan inte helt slå undan benen på våra egna verksamheter
              och lantbruksföretagare, utan vi måste ha en helhetssyn och se
              vad som kan gynna det svenska lantbruket så att det inte försvinner.
            </seg>
          </u>
          <u>
            <seg>
              Jag vill höra Nina Lundströms syn på det här tänket. Har Liberalerna
              med detta perspektiv när de säger att det enda som är viktigt
              är att trycka tillbaka växtskyddsmedlen? Jag delar uppfattningen
              att vi ska få bort de skadliga kemikalierna, men det kan få konsekvenser
              som slår tillbaka.
            </seg>
          </u>
          <note>
            Anf. 118 NINA LUNDSTRÖM (L) replik:
          </note>
          <u>
            <seg>
              Fru talman! Ja, det finns alltid målkonflikter i olika frågor.
              Här finns, som många talare varit inne på, å ena sidan vikten
              av konkurrens, å andra sidan ansvaret för den biologiska mångfalden
              och belastningen på vår natur av olika typer av växtskyddsmedel,
              bekämpningsmedel eller till och med pesticider.
            </seg>
          </u>
          <u>
            <seg>
              Vi i Liberalerna vill verkligen sträva efter att balansera upp
              frågan om den inre marknaden, där vi har myndigheter som jobbar
              generellt för att skapa goda förutsättningar. Det är klart att
              det som är bra för Sverige med att trycka ned användningen också
              måste gälla övriga Europa. Sedan ser förutsättningarna naturligtvis
              väldigt olika ut, inte minst av klimatskäl.
            </seg>
          </u>
          <u>
            <seg>
              Vi menar också att det är en riskfylld strategi att luta sig
              tillbaka och förvänta sig att andra länder ska gå före. Vi tycker
              att vi i Sverige ska gå före. Men självfallet handlar det här
              också om att man ska jobba utifrån kunskap och evidens. Det finns
              myndigheter som har den kompetens och kunskap som vi politiker
              behöver för våra beslut.
            </seg>
          </u>
          <u>
            <seg>
              Någonstans måste vi hitta en balanspunkt, men vi tror från Liberalernas
              sida att det är en väldigt defensiv och farlig väg att sätta sig
              och vänta på att någon annan ska agera. Vi tycker att det är viktigt
              att vi gör det vi kan. Vi har från Liberalernas sida lyft fram
              att vi välkomnar olika typer av metoder och metodutveckling för
              att se till att kunna trycka ned användningen av växtskyddsmedel.
            </seg>
          </u>
          <u>
            <seg>
              Vi har också den stora frågan om pollinerande insekter. Det gäller
              att värna dem. Om vi inte har dem spelar det ingen roll vad vi
              försöker odla, för förutsättningarna kommer att saknas. Allt hänger
              ihop. Vi måste kunna gå före, men också driva på EU så att vi
              får fler som agerar i rätt riktning.
            </seg>
          </u>
          <note>
            Anf. 119 BETTY MALMBERG (M) replik:
          </note>
          <u>
            <seg>
              Fru talman! Jag tackar Nina Lundström för svaret. Men jag vet
              inte riktigt om jag blev klok på exakt i vilket perspektiv Nina
              Lundström satte exemplet med lökodlingen. Det är ju ingen målkonflikt.
              Målkonflikten skulle väl i princip handla om att vi slutar äta
              lök. Det kanske var så vi skulle tolka det.
            </seg>
          </u>
          <u>
            <seg>
              Jag är den första att skriva under på vikten av pollinerande
              insekter. Vi har satt extra pengar i våra budgetförslag från Moderaterna
              för att gynna biodling och gynna de pollinerande insekterna. Vi
              står helt eniga där.
            </seg>
          </u>
          <u>
            <seg>
              Det vi ser nu är till exempel att England efter att ha lämnat
              EU har gett ytterligare dispenser för användning av neonikotinoider
              i olika oljeväxter, vilket är förkastligt för de pollinerande
              insekterna. Vi ska absolut driva detta tillsammans och internationellt.
              Men frågan är: Kan Sverige helt avhända sig detta och då också
              riskera vårt eget jordbruk och vår egen livsmedelsproduktion?
              Det är där någonstans som det måste finnas ett slags balans och
              helhetssyn också. Om vi ska importera all vår mat därför att vi
              förbjuder bekämpningsmedel som används i resten av EU får vi en
              problematik. Därför måste det anpassas.
            </seg>
          </u>
          <u>
            <seg>
              En möjlighet som vi har är nu också att jobba vidare med gensaxen,
              C RISPR -Cas9 . Jag undrar om Liberalerna har tagit ställning
              till om man är för den typen av redskap för att kunna säkra vår
              livsmedelsproduktion i ett förändrat klimat.
            </seg>
          </u>
          <note>
            Anf. 120 NINA LUNDSTRÖM (L) replik:
          </note>
          <u>
            <seg>
              Fru talman! Jag tror att det är viktigt att lyfta fram ett konsumentperspektiv,
              vilket jag också försökte göra i mitt huvudanförande. Det handlar
              om att vi har väldigt medvetna konsumenter som vill veta vad som
              landar på tallriken. Man vill kunna göra aktiva val och välja
              bort produkter om man känner att det är fråga om en produktion
              som man inte vill gynna.
            </seg>
          </u>
          <u>
            <seg>
              Allt det här måste vävas ihop, även metodiken i jordbruket, oavsett
              om man odlar konventionellt eller ekologiskt. Det kan gälla växtföljden,
              gen ­ saxen eller vad det nu må vara. Vi måste använda den tekniska
              poten ­ tialen och försöka komma ifrån så mycket som möjligt av
              de gifter som ändå kommer att vara kvar och cirkulera. Vi hörde
              ju exempelvis i miljö ‑ och jordbruksutskottet att reningsverken
              får hantera väldiga mängder kemikalier, inte bara det man själv
              sätter i reningsprocessen utan ock ­ så det som fångas upp från
              marken och från vattenflödena. Det finns skäl att försöka hålla
              nere detta så mycket som möjligt.
            </seg>
          </u>
          <u>
            <seg>
              Sedan är vi fullt medvetna om att vi i dag inte klarar oss utan
              växtskyddsmedel. Men det förs en argumentation om att vi av konkurrensskäl
              ska upprätthålla ett brukande i stället för att fundera på tekniken,
              forskningen om växtföljder och hur vi ska se till att värna biologisk
              mångfald och pollinerare. Jag tycker att det är väldigt defensivt
              att ge upp och säga att vi är nöjda bara konkurrensen fungerar.
              Det räcker inte för Liberalerna.
            </seg>
          </u>
          <u>
            <seg>
              Vi vill se helheten. Vi vill se till att konsumenterna har goda
              produkter. Vi vill också ha förvaltarskapstanken, det vill säga
              att vi måste vara noggranna med att det som kommer ned i marken
              inte recirkulerar så att giftbelastningen ökar. Det är för oss
              en viktig del av generationstänkandet. Men visst – med ny teknik,
              ny metodik och ansvar för miljön tror jag att vi kan komma ganska
              långt.
            </seg>
          </u>
          <note>
            Anf. 121 MARLENE BURWICK (S):
          </note>
          <u>
            <seg>
              Fru talman! Allt är kemi. Kemiska ämnen är grundläggande för
              vårt samhälle. De ingår i alla material och alla varor. Kemi innebär
              många möjligheter för oss människor men kan samtidigt innebära
              stora hot och påverka människor och miljö negativt.
            </seg>
          </u>
          <u>
            <seg>
              Förr dominerade utsläpp från industrin och höga koncentrationer
              av enstaka farliga kemikalier. I dag handlar riskhanteringen ofta
              om lägre koncentrationer av många komplexa blandningar av kemikalier,
              som sprids diffust och som vi alla ständigt exponeras för via
              maten, vattnet och inomhusmiljön.
            </seg>
          </u>
          <note>
            Sverige började tidigt med en politik för att minska risker med
            farliga kemikalier. År 1973 införde Sverige, som ett av de första
            länderna i världen, en lag om hälso- och miljöfarliga varor för
            att skärpa kontrollen av farliga ämnen. Två viktiga steg var att
            1985 stifta en lag om kemiska produkter och att 1986 skapa en
            särskild myndighet, Kemikalieinspektionen, för att bygga upp kompetens
            och kunna genomföra de förändringar som behövdes.
          </note>
          <u>
            <seg>
              Det finns en bred politisk enighet här i Sveriges riksdag om
              vikten av en säker användning av kemikalier för människor och
              miljö. Framför allt gäller det skyddet av barn, unga och gravida,
              eftersom de är extra känsliga för kemikalier. Målbilden för Sveriges
              kemikaliearbete är en giftfri miljö.
            </seg>
          </u>
          <u>
            <seg>
              Kemikaliepolitiken skär in i, och är en viktig del av, många
              andra poli ­ tikområden. Ett av dem är läkemedel och läkemedelsproduktion,
              som vi också har hört tidigare här i debatten. Tillverkningsprocessen
              av läkemedel har stor betydelse för spridning av substanser till
              miljön. Det paradoxala är att läkemedel som gör oss friska kan
              göra andra människor sjuka på grund av utsläpp vid produktionen.
              Vi måste ta fram åtgärder för att öka miljöhänsynen vid läkemedelstillverkning.
              EU-kommissionen ska be ­ handla läkemedelsfrågor inom ramen för
              en läkemedelsstrategi för Eu ­ ropa. Frågor som rör miljöhänsyn
              måste få en framskjuten position i det arbetet. Jag är glad över
              att det finns en bred enighet kring de här frågorna i Sveriges
              riksdag.
            </seg>
          </u>
          <u>
            <seg>
              Ett annat exempel är arbetsmiljö. Det är oerhört viktigt att
              minimera riskerna för arbetstagare som utsätts för en hög eller
              långvarig kemisk exponering. Vi behöver fastställa ytterligare
              åtgärder för att hantera arbetstagarnas exponering för farliga
              ämnen.
            </seg>
          </u>
          <u>
            <seg>
              Att begränsa riskerna med kemikalier är komplicerat. Det handlar
              om många tusen ämnen där kunskapsbehovet är stort. Ett enskilt
              land har därför svårt att på egen hand utvärdera och reglera ämnen
              och produkter, och därför är arbetet på EU-nivå så otroligt viktigt.
            </seg>
          </u>
          <u>
            <seg>
              EU-kommissionen presenterade i oktober förra året en ny kemikaliestrategi.
              Vi debatterade den här i riksdagen för några veckor sedan. Denna
              strategi innebär skärpningar av nuvarande regler och deras tillämpning.
              Strategin håller en hög ambitionsnivå och har tydliga svenska
              avtryck.
            </seg>
          </u>
          <u>
            <seg>
              Från svensk sida vill vi i detta arbete framför allt prioritera
              att utfasningen av särskilt farliga ämnen snabbas på. Vi vill
              också prioritera giftfria kretslopp, som är en förutsättning för
              en cirkulär ekonomi, samt att EU:s kemikalielagstiftning i högre
              grad ska ta hänsyn till riskerna med kombinationseffekter.
            </seg>
          </u>
          <u>
            <seg>
              Fru talman! När det gäller farliga ämnen måste utfasningen som
              sagt gå snabbare. Regeringen och ansvariga myndigheter arbetar
              kontinuerligt med att kartlägga förekomsten av farliga ämnen i
              produkter och varor och utifrån detta föreslå lämpliga åtgärder.
              Viktiga steg har tagits inom EU för en gruppvis bedömning av likartade
              farliga ämnen, till exempel för PFAS, men vi är helt överens om
              att denna utveckling måste gå snabbare.
            </seg>
          </u>
          <u>
            <seg>
              Hormonstörande ämnen har en synnerligen allvarlig påverkan på
              människors hälsa. Samtidigt vet vi att användningen av dessa ämnen
              ökar i samhället. Denna utveckling kräver både skyndsamma och
              kraftfulla åtgärder.
            </seg>
          </u>
          <u>
            <seg>
              Vad gäller växtskyddsmedel, som vi också har hört om tidigare
              i debatten, måste användningen av ämnen som är skadliga för pollinerande
              insekter begränsas så att riskerna minimeras.
            </seg>
          </u>
          <u>
            <seg>
              Fru talman! För att vi ska kunna nå miljö- och klimatmålen behöver
              vi ställa om till en cirkulär och biobaserad ekonomi. Giftfria
              och resurseffektiva kretslopp är en förutsättning för en cirkulär
              ekonomi och för att mins ­ ka kemikaliers negativa inverkan på
              människors hälsa. Åtgärder på europeisk och internationell nivå
              är av avgörande betydelse för detta arbete.
            </seg>
          </u>
          <u>
            <seg>
              Kemikalieinspektionen har i år och nästa år i uppdrag att stärka
              arbetet för en giftfri cirkulär ekonomi, både nationellt, inom
              EU och globalt, ge ­ nom särskilda insatser för att varor och
              produkter ska bli giftfria redan i design- och produktionsledet.
              De driver också på för att ökade informa ­ tionskrav när det gäller
              kemikalier i varor ska komma på plats. Ambitionen måste vara att
              staka ut tydliga och långsiktiga spelregler så att inriktningen
              är klar för det arbete som behöver göras för att ställa om till
              en cirkulär produktion och konsumtion samt för giftfria och cirkulära
              materialkrets ­ lopp.
            </seg>
          </u>
          <u>
            <seg>
              Fru talman! År 2006 antogs inom ramen för FN:s arbete en strategi
              för internationell kemikaliehantering. Den stakar ut det internationella
              kemikaliearbetet fram till 2020 med syftet att nå det globala
              kemikaliemålet. Sedan 2017 har det pågått diskussioner om hur
              det internationella strategiska arbetet ska fortsätta. Arbetet
              är försenat till följd av coronapandemin och planeras att återupptas
              i Bonn nu i sommar.
            </seg>
          </u>
          <u>
            <seg>
              År 2018 lanserade regeringen en internationell allians i fråga
              om kemi ­ kalier och avfall, som består av ett tjugotal länder
              och flera FN-organ och myndigheter – den så kallade högnivåalliansen.
              Den driver på för ett nytt globalt ramverk för hanteringen av
              kemikalier. Målet är att nå ett globalt avtal liknande Parisavtalet
              om kemikalier och avfall.
            </seg>
          </u>
          <u>
            <seg>
              Fru talman! Sverige har haft stort inflytande på kemikaliepolitiken,
              både inom EU och internationellt. En tydlig politisk vilja har
              varit grundläggande. Bildandet av Kemikalieinspektionen, vetenskapligt
              stöd och ett starkt engagemang från både miljörörelse och progressiva
              företag har också haft betydelse för framstegen. Vi ska fortsätta
              vara en stark kraft och vara pådrivande för en giftfri miljö.
            </seg>
          </u>
          <u>
            <seg>
              Avslutningsvis vill jag yrka bifall till miljö- och jordbruksutskottets
              förslag till beslut.
            </seg>
          </u>
          <note>
            Anf. 122 MARIA GARDFJELL (MP):
          </note>
          <u>
            <seg>
              Fru talman! I går föll domen i den omfattande PFAS-rättegången,
              där över 160 Kallingebor stämt det kommunala bolaget Ronneby Miljöteknik
              efter att PFAS-ämnen läckt ut i det kommunala dricksvattnet. Blekinge
              tingsrätt slog fast att bolaget ska kompensera Kallingeborna.
              De har fått förhöjda halter av PFAS i blodet, och det klassas
              som personskada. Det har inneburit ökade hälsorisker, fysiska
              förändringar och försämringar av deras hälsa. Ronneby Miljöteknik
              ska betala 7 miljoner kronor i rätte ­ gångskostnad. Frågan om
              det ekonomiska skadeståndet ska avgöras senare.
            </seg>
          </u>
          <u>
            <seg>
              Det här är ett oerhört viktigt mål, och vi får se om det går
              vidare till högre instans innan domen slutligen fastställs. Jag
              och Miljöpartiet vill skicka ett stort tack till alla de drabbade
              i PFAS-föreningen som ställt upp och arbetat väldigt hårt för
              att människors hälsa och miljön ska värderas högst. Det krävs
              ett engagemang för en giftfri miljö. Det krävs fler miljörättegångar
              och fler framgångar, fru talman.
            </seg>
          </u>
          <u>
            <seg>
              Jag måste få prata lite om barnens rätt till en giftfri miljö.
              Barn är särskilt känsliga för effekterna från skadliga kemikalier,
              och därför är det särskilt viktigt att minska riskerna för barnen.
              FN:s barnkonvention är ju numera svensk lag och är därför också
              styrande i detta arbete.
            </seg>
          </u>
          <u>
            <seg>
              Många barn vistas en stor del av dagen på förskolan, och därför
              har regeringen valt att prioritera att fasa ut hälsofarliga kemikalier
              i barns vardag. Att utsättas för skadliga ämnen kan ge effekter
              långt senare i livet. Barn är känsligare än vuxna eftersom de
              fortfarande växer och deras organ inte är fullt utvecklade. De
              äter mer mat än en vuxen i förhållande till sin kroppsvikt, och
              de dricker mer vatten.
            </seg>
          </u>
          <u>
            <seg>
              Handlingsplanen för en giftfri vardag har sedan start haft ett
              tydligt fokus på ämnen som försämrar möjligheten att få barn,
              ämnen som skadar barns utveckling och ämnen som är cancerframkallande
              eller allergiframkallande.
            </seg>
          </u>
          <u>
            <seg>
              Under 2020 kontrollerade Kemikalieinspektionen varor som finns
              i offentliga miljöer där barn befinner sig, bland annat varor
              i förskolor och lekland. Alldeles nyligen fattade regeringen ett
              viktigt beslut om att kemiska bekämpningsmedel inte kommer att
              få användas på skolgårdar, på lekplatser eller i parker. Detta
              beslut träder i kraft den 1 oktober 2021.
            </seg>
          </u>
          <u>
            <seg>
              I de undersökningar som Kemikalieinspektionen gjorde av produkter
              till barn påträffade man oerhört många som innehöll ämnen som
              finns på kandidatförteckningen inom Reach. Till exempel påträffades
              cancerframkallande PAH:er i material gjorda av gamla bildäck.
              Flera av företagen var inte medvetna om att de ämnen som uppmättes
              fanns i deras varor. Efter att de fick veta det har de börjat
              förbättra sina rutiner och de krav de ställer på sina respektive
              leverantörer.
            </seg>
          </u>
          <u>
            <seg>
              Fru talman! Material av gamla bildäck borde faktiskt inte få
              användas där barn leker. Företag som säljer varor till barn borde
              göra det till en del av sin affärsidé att kolla upp giftigheten
              i sina produkter. Faktum är att de lätt kan göra det. Vi har sedan
              några år tillbaka ett substitutionscentrum i Sverige, och där
              erbjuder man rådgivning och utbildningar till näringslivet med
              syfte att ta fram alternativ till farliga kemiska ämnen. Under
              2020 tog centrumet fram en sammanställning av ämnen som kunde
              användas i stället för de farliga ämnena. Det finns webbaserade
              vägledningar.
            </seg>
          </u>
          <u>
            <seg>
              I fredags träffade jag Substitutionscentrum på ett digitalt möte.
              Vi diskuterade hur de skulle kunna nå ut till fler företagare.
              Det vill de verkligen. Då pratade vi bland annat om hur man kan
              använda de normala kanalerna till företagsrådgivning, till exempel
              en samverkan med Almi eller med de regionala strukturfonderna.
            </seg>
          </u>
          <u>
            <seg>
              Fru talman! Sveriges roll är oerhört betydelsefull när det gäller
              EU:s arbete med kemikalier. Ett område där Sverige verkligen arbetar
              väldigt kraftfullt gäller PFAS, som jag ju inledde med att ta
              upp mot bakgrund av det som skett i Kallinge. Här har Kemikalieinspektionen
              tillsammans med myndigheter i andra EU-medlemsländer tagit fram
              ett förslag till en bred begränsning av PFAS-ämnen. Hela PFAS-gruppen
              innehåller i dag 4 700 ämnen.
            </seg>
          </u>
          <u>
            <seg>
              Kemikalieinspektionen har utökat kraven för information, och
              man har också från Naturvårdsverkets sida genomfört en screening
              av PFAS i Sverige. Man har inrättat en samordningsgrupp av myndighetschefer,
              Samtox, och man har skapat ett myndighetsnätverk.
            </seg>
          </u>
          <u>
            <seg>
              Regeringen har också anslagit ökade medel sedan 2017 för att
              öka miljöövervakningen. Man har inventerat, riskbedömt och analyserat
              plat ­ ser där brandskum tidigare har använts. 37 myndigheter,
              bland annat För ­ svarsmakten, har undertecknat en gemensam avsiktsförklaring
              om att sam ­ arbeta för att minska riskerna och öka kunskaperna
              om PFAS.
            </seg>
          </u>
          <u>
            <seg>
              När Försvarsmakten nyligen kom med sin rapport om PFAS-sanering
              blev jag förvånad. Man säger där att det behövs mer forskning
              och mer innovation innan man kan vidta åtgärder. Det tycker jag
              är tveksamt. Tekniken finns för att rena massor från PFAS. Försvaret
              har fått en betydligt större budget. Det finns gott om kunskap.
              Jag ställer mig nu frågan om domen i Kallinge kan väcka Försvarsmaktens
              intresse, så att man förstår allvaret.
            </seg>
          </u>
          <u>
            <seg>
              Fru talman! I miljömålsutvärderingen för 2021 , som nyligen publicerats
              , finns nya uppgifter om miljögifter i modersmjölk och blod från
              förstagångsmödrar i Uppsala. Det var genom att undersöka bröstmjölken
              som man upptäckte att vi i Uppsala har ett dricksvatten som är
              förorenat av PFAS.
            </seg>
          </u>
          <u>
            <seg>
              Halterna i bröstmjölken av de starkast reglerade miljögifterna
              minskar nu. Det ser man på kurvorna från de senaste åren. Men
              det finns andra högflourerade ämnen – PFNA, PFDA, PFUnDA, PFDoDA,
              PFTrDA – som ökar kraftigt. Det får nu inte ta lika lång tid att
              hitta källan och orsaken till att dessa ämnen ökar i bröstmjölken.
              Vi måste åtgärda de farliga kemikalier som sprids i miljön.
            </seg>
          </u>
          <u>
            <seg>
              Det behövs en bättre samordning av EU:s kemikaliepolitik. Bra
              kan bli väldigt mycket bättre. Det behövs också på EU-nivå ett
              subsitutionscentrum för att underlätta för företag att ersätta
              farliga ämnen. Precis som vi i Sverige har gått före behöver vi
              sälja in denna idé att gälla i hela EU.
            </seg>
          </u>
          <u>
            <seg>
              Fru talman! Många av mina kollegor har talat om viktiga områden,
              till exempel arbetet med kemiska växtskyddsmedel. Här slår man
              i EU-arbetet och i strategin för biologisk mångfald fast att användningen
              måste minska med 50 procent. Här kan vi i Sverige bidra också.
              Vi ligger långt fram, men användningen har faktiskt ökat de senaste
              20 åren. Det finns stor anledning för oss att ligga på och skapa
              ännu större engagemang för att minska riskerna med de kemiska
              bekämpningsmedlen.
            </seg>
          </u>
          <u>
            <seg>
              Jag vill yrka bifall till utskottets förslag.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 april.)
          </note>
          <note>
            § 16 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av skr. 2020/21:105 Ungdomspolitisk skrivelse
          </note>
          <note>
            2020/21:3932 av Vasiliki Tsouplaki m.fl. (V)
          </note>
          <note>
            2020/21:3942 av Cassandra Sundin m.fl. (SD)
          </note>
          <note>
            2020/21:3950 av Roland Utbult m.fl. (KD)
          </note>
          <note>
            med anledning av skr. 2020/21:133 Nationell strategi för hållbar
            regional utveckling i hela landet 2021–2030
          </note>
          <note>
            2020/21:3924 av Eric Palmqvist m.fl. (SD)
          </note>
          <note>
            2020/21:3971 av Camilla Brodin m.fl. (KD)
          </note>
          <note>
            2020/21:3974 av Lars Hjälmered m.fl. (M)
          </note>
          <note>
            § 17 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 april
          </note>
          <u>
            <seg>
              2020/21:641 Identitetspolitisk diskriminering
            </seg>
          </u>
          <note>
            av Markus Wiechel (SD)
          </note>
          <note>
            till statsrådet Märta Stenevi (MP)
          </note>
          <u>
            <seg>
              2020/21:642 Utbyggnaden av vindkraft
            </seg>
          </u>
          <note>
            av Alexandra Anstrell (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:643 Antalet vargar på landsbygden
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <u>
            <seg>
              2020/21:644 Människors trygghet i vargtäta områden
            </seg>
          </u>
          <note>
            av Marléne Lund Kopparklint (M)
          </note>
          <note>
            till miljö- och klimatminister Per Bolund (MP)
          </note>
          <u>
            <seg>
              2020/21:645 Energiomställning
            </seg>
          </u>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            2020/21:646 Svenska hamnars betydelse
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <u>
            <seg>
              2020/21:647 Svensk flagg inom sjöfarten
            </seg>
          </u>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:648 Implementering av EU:s engångsplastdirektiv
          </note>
          <note>
            av Tobias Andersson (SD)
          </note>
          <note>
            till finansminister Magdalena Andersson (S)
          </note>
          <note>
            § 18 Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 13 april
          </note>
          <note>
            2020/21:2498 Art- och habitatdirektivet samt fågeldirektivet
          </note>
          <note>
            av Mats Nordberg (SD)
          </note>
          <note>
            till miljö- och klimatminister Per Bolund (MP)
          </note>
          <u>
            <seg>
              2020/21:2499 Stärkt it-säkerhet för näringslivet
            </seg>
          </u>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2500 Turkiets godtyckliga dom mot fader Aho
          </note>
          <note>
            av Robert Hannah (L)
          </note>
          <note>
            till utrikesminister Ann Linde (S)
          </note>
          <note>
            2020/21:2501 Ytterligare svenskt ekonomiskt stöd till EU:s räddningsfond
          </note>
          <note>
            av Björn Söder (SD)
          </note>
          <note>
            till finansminister Magdalena Andersson (S)
          </note>
          <u>
            <seg>
              2020/21:2502 Konsekvenser av Kinas ambassadörs hot mot journalister
            </seg>
          </u>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <u>
            <seg>
              2020/21:2503 Utländska diplomaters hot mot svenska journalister
              och beslutsfattare
            </seg>
          </u>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2504 Släktbaserade kriminella nätverk i Sverige
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2505 Hemligstämpling av rapport om släktbaserade kriminella
            nätverk
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <u>
            <seg>
              2020/21:2506 Vaccinturism i regionerna
            </seg>
          </u>
          <note>
            av Ulrika Jörgensen (M)
          </note>
          <note>
            till socialminister Lena Hallengren (S)
          </note>
          <note>
            2020/21:2507 Tillgången till bredband i Skåne
          </note>
          <note>
            av Mats Sander (M)
          </note>
          <note>
            till statsrådet Anders Ygeman (S)
          </note>
          <note>
            § 19 Anmälan om skriftligt svar på fråga
          </note>
          <u>
            <seg>
              Skriftligt svar på följande fråga hade kommit in:
            </seg>
          </u>
          <note>
            den 1 3 april
          </note>
          <note>
            2020/21:2384 Näringsförbud för att begränsa häleriverksamhet
          </note>
          <note>
            av Tobias Andersson (SD)
          </note>
          <note>
            till statsrådet Mikael Damberg (S)
          </note>
          <note>
            § 20 Kammaren åtskildes kl. 19.17.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 6 anf.
            21 (delvis),
          </note>
          <note>
            av förste vice talmannen därefter till och med § 9 anf. 49 (delvis),
          </note>
          <note>
            av tredje vice talmannen därefter till och med § 10 anf. 76 (delvis),
          </note>
          <note>
            av förste vice talmannen därefter till och med § 14 anf. 92 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            / Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om särskild debatt om utbetalning av krisstöd
            till företag
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Ärenden för hänvisning till utskott
          </note>
          <note>
            § 5 Arbetskraftsinvandring
          </note>
          <note>
            Socialförsäkringsutskottets betänkande 2020/21:SfU18
          </note>
          <note>
            Anf. 1 MARIA MALMER STENERGARD (M)
          </note>
          <note>
            Anf. 2 JENNIE ÅFELDT (SD)
          </note>
          <note>
            Anf. 3 CHRISTINA HÖJ LARSEN (V)
          </note>
          <note>
            Anf. 4 HANS EKLIND (KD)
          </note>
          <note>
            Anf. 5 FREDRIK MALM (L)
          </note>
          <note>
            Anf. 6 CARINA OHLSSON (S)
          </note>
          <note>
            Anf. 7 MARIA MALMER STENERGARD (M) replik
          </note>
          <note>
            Anf. 8 CARINA OHLSSON (S) replik
          </note>
          <note>
            Anf. 9 MARIA MALMER STENERGARD (M) replik
          </note>
          <note>
            Anf. 10 CARINA OHLSSON (S) replik
          </note>
          <note>
            Anf. 11 CHRISTINA HÖJ LARSEN (V) replik
          </note>
          <note>
            Anf. 12 CARINA OHLSSON (S) replik
          </note>
          <note>
            Anf. 13 CHRISTINA HÖJ LARSEN (V) replik
          </note>
          <note>
            Anf. 14 CARINA OHLSSON (S) replik
          </note>
          <note>
            Anf. 15 JONNY CATO (C)
          </note>
          <note>
            (Beslut fattades under § 13.)
          </note>
          <note>
            § 6 Migration och asylpolitik
          </note>
          <note>
            Socialförsäkringsutskottets betänkande 2020/21:SfU20
          </note>
          <note>
            Anf. 16 ARIN KARAPET (M)
          </note>
          <note>
            Anf. 17 JONAS ANDERSSON i Skellefteå (SD)
          </note>
          <note>
            Anf. 18 CHRISTINA HÖJ LARSEN (V)
          </note>
          <note>
            Anf. 19 HANS EKLIND (KD)
          </note>
          <note>
            Anf. 20 FREDRIK MALM (L)
          </note>
          <note>
            Anf. 21 CARINA OHLSSON (S)
          </note>
          <note>
            Anf. 22 CHRISTINA HÖJ LARSEN (V) replik
          </note>
          <note>
            Anf. 23 CARINA OHLSSON (S) replik
          </note>
          <note>
            Anf. 24 CHRISTINA HÖJ LARSEN (V) replik
          </note>
          <note>
            Anf. 25 CARINA OHLSSON (S) replik
          </note>
          <note>
            Anf. 26 HANS EKLIND (KD) replik
          </note>
          <note>
            Anf. 27 CARINA OHLSSON (S) replik
          </note>
          <note>
            Anf. 28 HANS EKLIND (KD) replik
          </note>
          <note>
            Anf. 29 CARINA OHLSSON (S) replik
          </note>
          <note>
            Anf. 30 JONNY CATO (C)
          </note>
          <note>
            Anf. 31 ANNIKA HIRVONEN (MP)
          </note>
          <note>
            (Beslut fattades under § 13.)
          </note>
          <note>
            § 7 Anpassning av lagen om omställningsstöd
          </note>
          <note>
            Skatteutskottets betänkande 2020/21:SkU36
          </note>
          <note>
            (Beslut fattades under § 13.)
          </note>
          <note>
            § 8 Arbetsrätt
          </note>
          <note>
            Arbetsmarknadsutskottets betänkande 2020/21:AU8
          </note>
          <note>
            Anf. 32 MATS GREEN (M)
          </note>
          <note>
            Anf. 33 MAGNUS PERSSON (SD)
          </note>
          <note>
            Anf. 34 ALIREZA AKHONDI (C)
          </note>
          <note>
            Anf. 35 ALI ESBATI (V)
          </note>
          <note>
            Anf. 36 MICHAEL ANEFUR (KD)
          </note>
          <note>
            Anf. 37 ANNA JOHANSSON (S)
          </note>
          <note>
            Anf. 38 MATS GREEN (M) replik
          </note>
          <note>
            Anf. 39 ANNA JOHANSSON (S) replik
          </note>
          <u>
            <seg>
              Anf. 40 MATS GREEN (M) replik
            </seg>
          </u>
          <note>
            Anf. 41 ANNA JOHANSSON (S) replik
          </note>
          <note>
            Anf. 42 MAGNUS PERSSON (SD) replik
          </note>
          <note>
            Anf. 43 ANNA JOHANSSON (S) replik
          </note>
          <note>
            Anf. 44 MAGNUS PERSSON (SD) replik
          </note>
          <note>
            Anf. 45 ANNA JOHANSSON (S) replik
          </note>
          <note>
            Anf. 46 LEILA ALI-ELMI (MP)
          </note>
          <note>
            Anf. 47 ARMAN TEIMOURI (L)
          </note>
          <note>
            (Beslut fattades under § 13.)
          </note>
          <note>
            § 9 Integration
          </note>
          <note>
            Arbetsmarknadsutskottets betänkande 2020/21:AU9
          </note>
          <note>
            Anf. 48 MATS GREEN (M)
          </note>
          <note>
            Anf. 49 LUDVIG ASPLING (SD)
          </note>
          <note>
            Anf. 50 ALIREZA AKHONDI (C)
          </note>
          <note>
            Anf. 51 LUDVIG ASPLING (SD) replik
          </note>
          <note>
            Anf. 52 ALIREZA AKHONDI (C) replik
          </note>
          <note>
            Anf. 53 LUDVIG ASPLING (SD) replik
          </note>
          <note>
            Anf. 54 ALIREZA AKHONDI (C) replik
          </note>
          <note>
            Anf. 55 CICZIE WEIDBY (V)
          </note>
          <note>
            Anf. 56 SOFIA DAMM (KD)
          </note>
          <note>
            Anf. 57 MALIN DANIELSSON (L)
          </note>
          <note>
            Anf. 58 LUDVIG ASPLING (SD) replik
          </note>
          <note>
            Anf. 59 MALIN DANIELSSON (L) replik
          </note>
          <note>
            Anf. 60 LUDVIG ASPLING (SD) replik
          </note>
          <note>
            Anf. 61 MALIN DANIELSSON (L) replik
          </note>
          <note>
            Anf. 62 JOHANNA HARALDSSON (S)
          </note>
          <note>
            Anf. 63 LUDVIG ASPLING (SD) replik
          </note>
          <note>
            Anf. 64 JOHANNA HARALDSSON (S) replik
          </note>
          <note>
            Anf. 65 LUDVIG ASPLING (SD) replik
          </note>
          <note>
            Anf. 66 JOHANNA HARALDSSON (S) replik
          </note>
          <note>
            Anf. 67 LEILA ALI-ELMI (MP)
          </note>
          <note>
            Anf. 68 LUDVIG ASPLING (SD) replik
          </note>
          <note>
            Anf. 69 LEILA ALI-ELMI (MP) replik
          </note>
          <note>
            Anf. 70 LUDVIG ASPLING (SD) replik
          </note>
          <note>
            Anf. 71 LEILA ALI-ELMI (MP) replik
          </note>
          <note>
            (Beslut fattades under § 13.)
          </note>
          <note>
            § 10 Jämställdhet och åtgärder mot diskriminering
          </note>
          <note>
            Arbetsmarknadsutskottets betänkande 2020/21:AU10
          </note>
          <note>
            Anf. 72 JOSEFIN MALMQVIST (M)
          </note>
          <note>
            Anf. 73 ANN-CHRISTINE FROM UTTERSTEDT (SD)
          </note>
          <note>
            Anf. 74 ALIREZA AKHONDI (C)
          </note>
          <note>
            Anf. 75 CICZIE WEIDBY (V)
          </note>
          <note>
            Anf. 76 SOFIA DAMM (KD)
          </note>
          <note>
            Anf. 77 MALIN DANIELSSON (L)
          </note>
          <note>
            Anf. 78 ANNIKA STRANDHÄLL (S)
          </note>
          <note>
            Anf. 79 JOSEFIN MALMQVIST (M) replik
          </note>
          <note>
            Anf. 80 ANNIKA STRANDHÄLL (S) replik
          </note>
          <note>
            Anf. 81 JOSEFIN MALMQVIST (M) replik
          </note>
          <note>
            Anf. 82 ANNIKA STRANDHÄLL (S) replik
          </note>
          <note>
            Anf. 83 ANNIKA HIRVONEN (MP)
          </note>
          <note>
            (Beslut fattades under § 13.)
          </note>
          <note>
            § 11 Grundläggande om utbildning
          </note>
          <note>
            Utbildningsutskottets betänkande 2020/21:UbU12
          </note>
          <note>
            Anf. 84 NORIA MANOUCHI (M)
          </note>
          <note>
            Anf. 85 JÖRGEN GRUBB (SD)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 8 april
          </note>
          <note>
            SkU19 Företag, kapital och fastighet
          </note>
          <note>
            SkU21 Mervärdesskatt
          </note>
          <note>
            UbU11 Lärare och elever
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU18 Arbetskraftsinvandring
          </note>
          <note>
            SfU20 Migration och asylpolitik
          </note>
          <note>
            SkU36 Anpassning av lagen om omställningsstöd
          </note>
          <u>
            <seg>
              AU8 Arbetsrätt
            </seg>
          </u>
          <note>
            AU9 Integration
          </note>
          <note>
            AU10 Jämställdhet och åtgärder mot diskriminering
          </note>
          <note>
            § 14 (forts. från § 11) Grundläggande om utbildning (forts. UbU12)
          </note>
          <note>
            Anf. 86 NIELS PAARUP-PETERSEN (C)
          </note>
          <note>
            Anf. 87 DANIEL RIAZAT (V)
          </note>
          <note>
            Anf. 88 NIELS PAARUP-PETERSEN (C) replik
          </note>
          <note>
            Anf. 89 DANIEL RIAZAT (V) replik
          </note>
          <note>
            Anf. 90 NIELS PAARUP-PETERSEN (C) replik
          </note>
          <note>
            Anf. 91 DANIEL RIAZAT (V) replik
          </note>
          <note>
            Anf. 92 CHRISTIAN CARLSSON (KD)
          </note>
          <note>
            Anf. 93 ROGER HADDAD (L)
          </note>
          <note>
            Anf. 94 TOMAS KRONSTÅHL (S)
          </note>
          <note>
            Anf. 95 NORIA MANOUCHI (M) replik
          </note>
          <note>
            Anf. 96 TOMAS KRONSTÅHL (S) replik
          </note>
          <note>
            Anf. 97 NORIA MANOUCHI (M) replik
          </note>
          <note>
            Anf. 98 TOMAS KRONSTÅHL (S) replik
          </note>
          <note>
            Anf. 99 ROGER HADDAD (L) replik
          </note>
          <u>
            <seg>
              Anf. 100 TOMAS KRONSTÅHL (S) replik
            </seg>
          </u>
          <note>
            Anf. 101 ROGER HADDAD (L) replik
          </note>
          <note>
            Anf. 102 TOMAS KRONSTÅHL (S) replik
          </note>
          <note>
            Anf. 103 ANNIKA HIRVONEN (MP)
          </note>
          <note>
            Anf. 104 CHRISTIAN CARLSSON (KD) replik
          </note>
          <note>
            Anf. 105 ANNIKA HIRVONEN (MP) replik
          </note>
          <note>
            Anf. 106 CHRISTIAN CARLSSON (KD) replik
          </note>
          <note>
            Anf. 107 ANNIKA HIRVONEN (MP) replik
          </note>
          <note>
            Anf. 108 ROGER HADDAD (L) replik
          </note>
          <note>
            Anf. 109 ANNIKA HIRVONEN (MP) replik
          </note>
          <note>
            Anf. 110 ROGER HADDAD (L) replik
          </note>
          <note>
            Anf. 111 ANNIKA HIRVONEN (MP) replik
          </note>
          <note>
            (Beslut skulle fattas den 21 april.)
          </note>
          <note>
            § 15 Kemikaliepolitik
          </note>
          <note>
            Miljö- och jordbruksutskottets betänkande 2020/21:MJU14
          </note>
          <note>
            Anf. 112 BETTY MALMBERG (M)
          </note>
          <note>
            Anf. 113 YASMINE ERIKSSON (SD)
          </note>
          <note>
            Anf. 114 MAGNUS EK (C)
          </note>
          <note>
            Anf. 115 KJELL-ARNE OTTOSSON (KD)
          </note>
          <note>
            Anf. 116 NINA LUNDSTRÖM (L)
          </note>
          <note>
            Anf. 117 BETTY MALMBERG (M) replik
          </note>
          <note>
            Anf. 118 NINA LUNDSTRÖM (L) replik
          </note>
          <note>
            Anf. 119 BETTY MALMBERG (M) replik
          </note>
          <note>
            Anf. 120 NINA LUNDSTRÖM (L) replik
          </note>
          <note>
            Anf. 121 MARLENE BURWICK (S)
          </note>
          <note>
            Anf. 122 MARIA GARDFJELL (MP)
          </note>
          <note>
            (Beslut skulle fattas den 21 april.)
          </note>
          <note>
            § 16 Bordläggning
          </note>
          <note>
            § 17 Anmälan om interpellationer
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftligt svar på fråga
          </note>
          <note>
            § 20 Kammaren åtskildes kl. 19.17.
          </note>
          <u>
            <seg>
              Tryck: Elanders Sverige AB, Vällingby 2021
            </seg>
          </u>
        </div>
      </body>
    </text>
  </TEI>
</teiCorpus>
