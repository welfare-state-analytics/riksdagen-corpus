<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--126</head>
          <docDate when="2021-05-25">2021-05-25</docDate>
        </div>
      </front>
      <body>
        <div>
          <note>
            § 1 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 27 maj kl. 14.00.
          </note>
          <note>
            § 2 Meddelande om partiledardebatt
          </note>
          <note>
            Andre vice talmannen meddelade att partiledardebatt skulle äga
            rum onsdagen den 9 juni kl. 9.00 .
          </note>
          <note>
            § 3 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2020/21:39 för
            tisdagen den 18 maj i ärende om subsidiaritetsprövning av EU-förslag
            hade kommit in från utbildningsutskottet.
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 728
          </note>
          <note>
            Till riksdagen
          </note>
          <note>
            Interpellation 2020/21:728 Sälpopulationen
          </note>
          <note>
            av Magnus Oscarsson (KD)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 24 maj 2021
          </note>
          <note>
            Näringsdepartementet
          </note>
          <note>
            Jennie Nilsson (S)
          </note>
          <note>
            Enligt uppdrag
          </note>
          <note>
            Annica Sandberg
          </note>
          <note>
            Expeditionschef
          </note>
          <note>
            Interpellation 2020/21: 737
          </note>
          <note>
            Till riksdagen
          </note>
          <note>
            Interpellation 2020/21:737 Bensinmackarnas överlevnad i landet
          </note>
          <note>
            av Ann-Charlotte Hammar Johnsson (M)
          </note>
          <note>
            Interpellationen har överlämnats till statsrådet Nilsson och
            kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 24 maj 2021
          </note>
          <note>
            Näringsdepartementet
          </note>
          <note>
            Jennie Nilsson (S)
          </note>
          <note>
            Enligt uppdrag
          </note>
          <note>
            Annica Sandberg
          </note>
          <note>
            Expeditionschef
          </note>
          <note>
            Interpellation 2020/21: 740
          </note>
          <note>
            Till riksdagen
          </note>
          <note>
            Interpellation 2020/21:740 Långtidsarbetslösheten
          </note>
          <note>
            av Michael Anefur (KD)
          </note>
          <note>
            Interpellationen kommer att besvaras måndagen den 7 juni 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 20 maj 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2020/21: 741
          </note>
          <note>
            Till riksdagen
          </note>
          <note>
            Interpellation 2020/21:741 Importmoms och inlåsningseffekt
          </note>
          <note>
            av Sofia Westergren (M)
          </note>
          <note>
            Interpellationen kommer att besvaras måndagen den 7 juni 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 maj 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2020/21: 746
          </note>
          <note>
            Till riksdagen
          </note>
          <note>
            Interpellation 2020/21:746 Utförsel av stöldgods
          </note>
          <note>
            av Kjell Jansson (M)
          </note>
          <note>
            Interpellationen kommer att besvaras måndagen den 7 juni 2021.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 24 maj 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 5 Anmälan om faktapromemoria
          </note>
          <note>
            Andre vice talmannen anmäl de att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM106 Förordning om maskiner COM(2021) 202 till näringsutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2020/21:FiU27 Förbättrat stöd till företag med anledning av coronapandemins
            konsekvenser
          </note>
          <note>
            2020/21:FiU48 Riksrevisionens rapport om Finansinspektionens
            arbete för att motverka intressekonflikter
          </note>
          <note>
            Justitieutskottets betänkanden
          </note>
          <note>
            2020/21:JuU33 Mer ändamålsenliga sammansättningsregler för mark-
            och miljödomstolarna
          </note>
          <note>
            2020/21:JuU34 Regler om internationellt samarbete anpassas till
            nya regler om skyddstillsyn och tillträdesförbud till butik
          </note>
          <note>
            2020/21:JuU35 Barn som bevittnar brott
          </note>
          <note>
            Civilutskottets betänkanden
          </note>
          <note>
            2020/21:CU17 Ett stärkt barnrättsperspektiv i vårdnadstvister
          </note>
          <note>
            2020/21:CU18 Förbud mot erkännande av utländska månggiften m.m.
          </note>
          <note>
            2020/21:CU19 En effektivare konkurshantering
          </note>
          <note>
            2020/21:CU20 En ny fastighetsmäklarlag – förstärkt tillsyn över
            fastighetsmäklarbranschen
          </note>
          <note>
            2020/21:CU25 Verkställighet av förvaltningsmyndigheters beslut
            om återkrav
          </note>
          <note>
            Näringsutskottets betänkande
          </note>
          <note>
            2020/21:NU30 Åtgärder avseende stöd vid korttidsarbete
          </note>
          <note>
            § 7 Bättre studiestöd högre upp i åldrarna
          </note>
          <note>
            Utbildningsutskottets betänkande 2020/21:UbU17
          </note>
          <note>
            Bättre studiestöd högre upp i åldrarna (prop. 2020/21:122)
          </note>
          <note>
            föredrogs.
          </note>
          <note>
            Anf. 1 MARIE-LOUISE HÄNEL SANDSTRÖM (M):
          </note>
          <note>
            Fru talman! Sverige är ett unikt land med många olika system,
            vilket många gånger ger stora möjligheter i livet. Studiestödssystemet
            är ett sådant unikt system. Det ger många olika möjligheter genom
            nästan hela livet.
          </note>
          <note>
            Moderaterna har flera viktiga motioner inom detta område. Vi
            står förstås bakom allihop, men jag väljer här att yrka bifall
            till reservation 3.
          </note>
          <note>
            Även om studiestödssystemet är unikt måste det hänga med i tiden
            och i de förändringar som sker i samhället. Dagens studenter är
            numera en stor och väldigt heterogen grupp. Vi behöver förhålla
            oss till många förändringar, till exempel att yrken förändras
            eller försvinner. Man kan behöva läsa in flera utbildningar, inte
            bara en. Många läser högre upp i åldrarna, och man har ofta behov
            av vidareutbildning. Vidare ökar medellivslängden, vilket påverkar
            det hela. Pensionsåldern håller på att förändras; den förändras
            ständigt. Dessutom har pandemin påverkat oss mycket. Det finns
            även många andra saker som påverkar det här.
          </note>
          <note>
            Fru talman! Studiestöd är många gånger avgörande för att människor
            ska kunna studera vidare på olika nivåer. Numera sker det också
            i olika skeden i livet. Det har blivit allt viktigare att det
            finns möjligheter att byta yrkesbana även om man befinner sig
            mitt i livet. Detta har ställts på sin spets i samband med pandemin.
            Många har behövt byta jobb. Tyvärr har många också blivit av med
            sitt arbete. Man har dessutom behövt förkovra sig för att inte
            hamna i arbetslöshet.
          </note>
          <note>
            Coronapandemin har ställt vårt land inför en rad nya utmaningar.
            Tu ­ sentals människor har blivit av med sitt arbete. En del arbeten
            har till och med försvunnit. Samtidigt finns det yrken där det
            råder brist på utbildad personal. Behovet av att utbilda sig och
            ställa om och av kompetensutveck ­ ling för att kunna återinträda
            på arbetsmarknaden är väldigt stort. Även unga människor som studerar
            nu kommer att komma till en ny arbetsmark ­ nad när de kommer
            ut. Troligtvis kommer inte så många guldklockor att delas ut framöver,
            som man tidigare fått efter lång och trogen tjänst.
          </note>
          <note>
            Fru talman! När gamla arbetssätt förändras sker även en förändring
            i ekonomin, vilket påverkar arbetsmarknaden. Arbetsmarknaden blir
            alltmer digitaliserad. Det ställer ytterligare krav på människor,
            som behöver rusta sig med nya kunskaper och förkovra sig för att
            kunna behålla sitt arbete.
          </note>
          <note>
            Vi ser ett större behov av kompetensutveckling och karriärbyten.
            Det kommer snarare att vara mer regel än undantag. För att få
            trygghet i arbetslivet är detta något som man kommer att behöva
            kräva i framtiden. Både företag och det offentliga behöver hitta
            nya metoder för att möta de omställningar som kan ske i arbetslivet
            och ofta mitt i livet. Man får vänja sig vid att man nog kommer
            att få byta yrke under sitt arbetsliv.
          </note>
          <note>
            Fru talman! Det är viktigt att det finns goda möjligheter att
            byta yrkesbana. Därför lade Moderaterna redan 2019 fram flera
            förslag för att det skulle bli lättare att studera i vuxen ålder.
            Vi talade bland annat om att höja fribeloppet, öka antalet studieveckor
            för den som har fyllt 40 år, höja åldersgränsen för att få studiemedel
            och ge möjlighet till tilläggslån för studerande med barn. En
            ytterligare utmaning är att det råder brist på studentbostäder
            på flera orter. Studentbostäderna är dessutom dyra , så därför
            har många studenter inte råd att bo i en studentbostad.
          </note>
          <note>
            Fru talman! Mot denna bakgrund välkomnar vi att regeringen gör
            satsningar för att förbättra möjligheten till studiemedel högre
            upp i åldrarna. Det har vi skrivit motioner om i flera år. Till
            exempel är höjningen från 56 till 60 år väldigt välkommen. Det
            har tagit lång tid, men nu är det på plats.
          </note>
          <note>
            Vi ser dock att fler ändringar krävs. Vi vill kunna påverka detta
            ytterligare och göra det lättare att studera i vuxen ålder. Därför
            har vi lagt fram motioner om fler förändringar. Vi är inte helt
            nöjda med det som finns nu. Det är en god bit kvar , och m er
            kommer att behöva ändras. Exempelvis finns det varianter med stipendier
            när man studerar. Man kan också koppla det hela mer till yrket
            genom företagen – a llt detta för att förbättra för den som vill
            studera i högre åldrar.
          </note>
          <note>
            Vi förstår egentligen inte varför man vill avslå en motion som
            bara handlar om att förbättra något. Det finns många förändringar
            i utskottets förslag, men vi vill förbättra dem ytterligare.
          </note>
          <note>
            Anf. 2 MICHAEL RUBBESTAD (SD):
          </note>
          <note>
            Fru talman! Äntligen kommer vi att möjliggöra studier högre upp
            i åldrarna. Även om vissa anser att Britt-Marie, som fyllt 45,
            borde ge plats för ungdomarna tror vi i Sverigedemokraterna dels
            att det finns plats för dem båda, dels att Britt-Marie har mycket
            mer att ge, även långt efter 45. Vi sverigedemokrater välkomnar
            förslagen om att möjliggöra studier högre upp i åldrarna men menar
            att det finns utrymme att göra det ännu lite bättre. Vi har därför
            valt att lämna in en följdmotion.
          </note>
          <note>
            Fru talman! Jag vill inledningsvis yrka bifall till Sverigedemokraternas
            reservation 4 om åldersgränserna inom studiestödssystemet. Vi
            står självklart även bakom reservation 2.
          </note>
          <note>
            I propositionen föreslås en ändring av rådande lagstiftning på
            sådant vis att respektive åldersgräns för när studiestöd kan beviljas
            ska höjas med fyra år från de nivåer som gäller i dag. Med en
            äldre och dessutom friskare befolkning är det rimligt att möjligheterna
            att skaffa sig en god utbildning följer samma utveckling. Av denna
            anledning stöder vi i mångt och mycket regeringens förslag, med
            några få undantag.
          </note>
          <note>
            Vi har i vår motion lämnat ett förslag som genererar samma resultat,
            sett till antalet år, som propositionen men med en modell för
            framtida revidering allteftersom samhället förändras utan att
            beslut i detta ärende behöver fattas på nytt. Sverigedemokraterna
            menar att det är onödigt att låsa sig vid en fastställd ålder
            så som propositionen nu är utformad. Alltefter ­ som vår befolkning
            lever längre, och förhoppningsvis är allt friskare högre upp i
            åldrarna, kommer beslutet om åldersgräns att behöva fastställas
            igen och igen.
          </note>
          <note>
            Vi föreslår därför att åldersgränsen för studiestöd ska kopplas
            till lägsta åldern för garantipension minus 5 år. I dagsläget
            är lägsta åldern för garantipension 65 år, vilket skulle innebära
            att åldersgränsen för studiestöd skulle höjas till 60 år från
            nuvarande 56 år, i likhet med regeringens förslag som är 65 minus
            5 år.
          </note>
          <note>
            Vi vet redan nu att åldersgränsen för garantipensionen föreslås
            höjas till 66 år från och med 2023, vilket skulle innebära att
            åldersgränsen för studiestöd utifrån vår modell per automatik
            skulle höjas till 61 år utan att tidigare beslut behöver rivas
            upp, omprövas och beslutas på nytt.
          </note>
          <note>
            När det gäller åldersgränsen för återbetalning föreslår vi att
            den ska fastställas till samma åldersgräns som för garantipension
            plus 6 år, vilket skulle innebära att åldersgränsen för återbetalning
            skulle höjas till 71 år från och med 2021, även detta i likhet
            med regeringens förslag. Gränsen skulle automatiskt höjas till
            72 år under 2023 i det fall åldersgränsen för garantipensionen
            höjs till 66 år, som man aviserat.
          </note>
          <note>
            Vi föreslår även att nedtrappningen i rätten att låna ska fastställas
            till åldersgränsen för garantipensionen – minus 14 år till minus
            5 år – det vill säga att det som i dag sker under loppet av 9
            år. Detta ligger återigen i linje med regeringens förslag men
            har en koppling till den fastställda åldersgränsen för garantipensionen.
          </note>
          <note>
            Med hjälp av den modell som vi föreslår kommer åldersgränser
            för studiestöd, återbetalning och nedtrappning per automatik att
            följa med samhällets utveckling allteftersom åldersgränsen för
            garantipension justeras i takt med hur vår värld och vårt samhälle
            förändras. Att vi nu höjer åldersgränserna är bra, men det hade
            till och med kunnat vara lite bättre. Återigen yrkar jag bifall
            till reservation nummer 4.
          </note>
          <note>
            Anf. 3 DANIEL RIAZAT (V):
          </note>
          <note>
            Fru talman! En av de viktigaste förutsättningarna för att göra
            kunskap och utbildning tillgänglig för fler människor är ett studiestödssystem
            som ger social och ekonomisk trygghet för studerande på allt från
            vuxenutbildning till högskola. Studiemedlen är en viktig orsak
            till att den sociala snedrekryteringen till högre utbildning har
            minskat.
          </note>
          <note>
            För att studiemedlen ska fortsätta att ha denna rekryterande
            effekt anser Vänsterpartiet att de måste svara upp mot studerandes
            levnadsomkostnader. Det ska vara möjligt att få studiemedel under
            hela sin studietid. Vi anser att andelen bidrag i studiemedlen
            ska öka för att skuldbördan inte ska bli mer betungande. Det ska
            också finnas möjlighet att få förhöjda bidrag under vissa villkor,
            till exempel för behörighetsgivande studier. Med högre bidrag
            och lägre lån underlättas återbetalningen av studielånet. Studerandevillkor
            i arbetslöshetsförsäkringen borde återinföras. Studiemedel som
            går att leva på är också en nödvändig förutsättning för att kunna
            studera på heltid och därmed för att kunna skapa utbildningar
            av hög kvalitet.
          </note>
          <note>
            Fru talman! I propositionen föreslås att den övre åldersgränsen
            för rätt till studiemedel ska höjas från 56 till 60 år och att
            nedtrappningen i rätten att låna, den så kallade lånetrappan,
            ska börja vid 51 år och sluta vid 60. Även den övre åldersgränsen
            för rätt till studiestartsstöd höjs från 56 till 60 år.
          </note>
          <note>
            Det föreslås också att vissa åldersgränser som rör återbetalning
            och avskrivning av studielån höjs på motsvarande sätt. Det innebär
            att återbe ­ talningstiden ska vara 25 år eller det lägre antal
            år som återstår till utgång ­ en av det år då låntagaren fyller
            64 och att tidpunkten för avskrivning av eventuellt kvarstående
            skuld ska vara utgången av det år då låntagaren fyl ­ ler 71.
            I propositionen föreslås även att Centrala studiestödsnämnden
            ges en något utökad möjlighet att efterkontrollera inkomster i
            de fall årsbelop ­ pet för återbetalning satts ned.
          </note>
          <note>
            För Vänsterpartiet är möjligheten för människor att studera långt
            upp i åldrarna viktig. Därför välkomnar vi en höjning av åldersgränserna
            för att kunna få ta del av studiemedel, även om vi är medvetna
            om att det är ytterst få som berörs av denna förändring.
          </note>
          <note>
            Samtidigt vill regeringen höja avskrivningsåldern för studielån
            till 71 år. Detta är en förändring som påverkar studielånen för
            alla, men framför allt för dem som har låga inkomster och inte
            klarar av att betala av studie ­ lån på utsatt tid. Det kan handla
            om människor som har blivit sjuka och inte kan jobba heltid, som
            har blivit arbetslösa eller som helt enkelt inte har tillräckligt
            hög lön för att kunna betala av i tid. Vi har sedan tidigare motsatt
            oss en höjning av pensionsåldern i Sverige, och vi menar att det
            här också går emot den politik som vi driver. Regeringen borde
            fokusera på att alla ska orka arbeta ett helt yrkesliv och att
            man ska kunna utbilda sig så långt upp i åldrarna som möjligt.
          </note>
          <note>
            För Vänsterpartiet är det viktigt att de som vill omskola sig
            och studera senare i livet ska kunna göra det. Vi ser den höjda
            avskrivningsåldern som en avskräckande faktor som framför allt
            kommer att hindra människor från att studera till lågavlönade
            bristyrken inom välfärden. Därför bör förslaget om höjd avskrivningsålder
            avslås. Vi menar att riksdagen bör avslå propositionen i de delarna.
            Med anledning av det vill jag yrka bifall till reserva ­ tion
            nummer 1.
          </note>
          <note>
            Fru talman! För att studiestödssystemet på sikt ska bli riktigt
            rättvist och därigenom kunna motverka den sociala snedrekryteringen
            på ett bättre sätt än vad det gör i dag måste systemet förändras
            i grunden. Vänsterpartiets långsiktiga vision är att införa studielön
            och jämställa studier med arbete.
          </note>
          <note>
            En investering i studielön till dem som studerar måste på sikt
            anses vara mer gynnsamt både ekonomiskt och socialt, såväl för
            de studerande som för samhället. Det skulle betyda större möjligheter
            för studenter att få en bra utbildning och öka deras förmåga till
            aktivt deltagande i samhällslivet. Det är i samhällets och demokratins
            intresse att människor är välutbildade. Med studielön skulle på
            sikt även studerande få tillgång till trygghetssystemen, och många
            av de sociala och ekonomiska problem som studenterna i dag tampas
            med skulle lösas.
          </note>
          <note>
            Anf. 4 PIA NILSSON (S):
          </note>
          <note>
            Fru talman! Charlotta Svensson i Helsingborg är 49 år. Hon började
            studera till socionom för ett par år sedan efter att ha kört fast
            i sitt tidigare jobb och blivit peppad av sina barn att läsa vidare.
            Hon ska ju ändå jobba många år till före pension, och nu vill
            hon bli kurator.
          </note>
          <note>
            Charlotta är inte ensam. Gruppen studerande som är 47 år eller
            äldre har ökat rejält de senaste åren. Majoriteten är kvinnor,
            och de allra flesta väljer att läsa på högskola, precis som Charlotta
            Svensson.
          </note>
          <note>
            Samtidigt som dagens generösa studiestödssystem ger de allra
            flesta ekonomiska möjligheter att studera finns det behov av att
            anpassa regelverket till den ökade efterfrågan på utbildning och
            studiestöd, inte minst högre upp i åldrarna. Därför föreslår regeringen,
            efter överenskommelse med samarbetspartierna Centern och Liberalerna,
            att den övre åldersgränsen för rätt till studiemedel höjs med
            fyra år, från 56 till 60, för lån som tas från och med den 1 januari
            2022.
          </note>
          <note>
            Nedtrappningen i rätten att låna, den så kallade lånetrappan,
            flyttas också fram – från 47 år, som det är i dag, till 51. Åldersgränsen
            för återbetalning höjs även den med fyra år, liksom gränsen för
            avskrivning av lån, som flyttas fram från 67 till 71. Den som
            har svårigheter att betala av lånen kan precis som i dag få årsbeloppen
            nedsatta i enlighet med de trygghetsregler som finns.
          </note>
          <note>
            Fru talman! Vi socialdemokrater är övertygade om att bättre studiestöd
            högre upp i åldrarna kan bidra till ett längre yrkesliv och minska
            risken för personer att bli arbetslösa. Yrkesroller och arbetsuppgifter
            förändras i ett högt tempo i dag. Många arbeten som kräver kort
            utbildning försvinner, samtidigt som kraven på kunskaper och kompetens
            ökar för nytillkomna arbeten. Spridningen av covid-19 har ytterligare
            förstärkt kraven på förändrad kompetens på arbetsmarknaden. Det
            här innebär sammantaget att många kommer att behöva byta karriär
            och yrkesinriktning flera gånger under sitt arbetsliv.
          </note>
          <note>
            För att utbildning ska vara ett möjligt alternativ krävs att
            den som vill eller behöver studera också har möjlighet att finansiera
            sina studier. Studiestödet, fru talman, är en viktig del av utbildningspolitiken,
            som ska bidra till att vara rekryterande för både kvinnor och
            män, utjämna skillna ­ der mellan individer och grupper och ha
            en god effekt på samhällsekono ­ min över tiden. Det stärker individen.
            Det stärker jämlikheten. Det stärker hela vårt samhälle.
          </note>
          <note>
            Fru talman! Vi socialdemokrater är därför alltid beredda att
            steg för steg reformera studiestödssystemet för att så många som
            möjligt ska kunna vidareutbilda sig eller omskola sig, inte bara
            en gång utan flera gånger i livet om så behövs. År 2018 höjde
            vi bidragsdelen med 300 kronor. Nu tar vi nästa steg genom att
            höja åldersgränsen till 60 år.
          </note>
          <note>
            Fru talman! Att gränsen sätts vid 60 år finns det flera skäl
            till. En åldersgräns bör vara på en nivå som gör att den täcker
            de behov som finns, samtidigt som det bör finnas en tillräckligt
            lång tid kvar av arbetslivet för att subventionen ska vara berättigad
            ur ett samhällsperspektiv.
          </note>
          <note>
            En annan viktig aspekt är att skuldsättningen för personer högre
            upp i åldrarna heller inte får riskera att bli för betungande
            så att studielånen inte kan betalas tillbaka.
          </note>
          <note>
            En viktig utgångspunkt i studiemedelssystemet är att lånen ska
            återbetalas. Därför finns den så kallade lånetrappan som begränsar
            möjligheten att ta studielån. Med de nya reglerna ska det gälla
            från och med 51 års ålder.
          </note>
          <note>
            Dessutom är det få personer som studerar efter 60 års ålder,
            och de som gör det bedöms ha ett litet behov av just studiestöd.
            Mot den bakgrunden är åldersgränsen på 60 år både rimlig och väl
            avvägd.
          </note>
          <note>
            Fru talman! Trots att studiestödet är förmånligt finns det många
            som avstår från att studera för att de inte vågar eller kan använda
            studiemedelssystemet och inte heller har några andra möjligheter
            att klara sitt uppehälle under studietiden.
          </note>
          <note>
            Tveksamheten bottnar ofta i en osäkerhet när det kommer till
            den egna studieförmågan, som i sin tur kan hänga samman med en
            social bakgrund där det inte förekommit vare sig studier eller
            än mindre studielån. Det gäller i synnerhet äldre studerande som
            har behov av att studera på lägre utbildningsnivåer.
          </note>
          <note>
            Av den anledningen införde regeringen studiestartsstödet 2017
            som vänder sig till arbetslösa i åldern 25–56 år med kort utbildning
            och stort utbildningsbehov som behöver stärka sina möjligheter
            att etablera sig på arbetsmarknaden.
          </note>
          <note>
            Förra året beviljades närmare 6 000 personer stödet. Hälften
            valde att studera på en yrkesutbildning inom exempelvis vård och
            omsorg, barn och fritid och fordon och transport, det vill säga
            inom stora bristyrkesområden.
          </note>
          <note>
            Fru talman! Vi har ett politiskt ansvar att överbrygga ekonomiska
            hinder, sänka trösklar och öppna dörrar så att även arbetslösa
            med kort utbildning ska våga ta det där steget mot mer kunskap
            som kommer att stärka möjligheterna att få jobb på en föränderlig
            och delvis helt ny arbetsmarknad. Därför behöver åldersgränsen
            höjas även för studiestartsstödet.
          </note>
          <note>
            Detta säger Sverigedemokraterna nej till. De vill att stödet
            ska avskaffas i sin helhet och skriver i sin reservation: ”Vi
            anser att studiestartsstödet inte kan tolkas annorlunda än att
            det är avsett för nyanlända personer. Syftet med satsningen skapar
            orättvisa mellan grupper där andra än nyanlända är hänvisade till
            att finansiera sina studier med studielån.”
          </note>
          <note>
            Fru talman! Jag utgick ifrån att Sverigedemokraternas ledamöter
            i utbildningsutskottet var mer pålästa om regelverket än så, men
            där gick jag bet. Studiestartsstödet riktar sig till arbetslösa
            i åldern 25–56 år med stort behov av grundläggande eller gymnasial
            utbildning för att kunna etablera sig på arbetsmarknaden. Det
            finns ingen annan utpekad grupp. Är det måhända av andra skäl
            som Sverigedemokraterna vill tro att stödet bara riktar sig till
            nyanlända?
          </note>
          <note>
            Av dem som uppbar stödet i fjol var 34 procent arbetslösa svenska
            medborgare som tack vare stödet vågade ta klivet mot fortsatta
            studier och ett drägligare liv. Det var 66 procent som var arbetslösa
            utländska medborgare, och de allra flesta hade permanent uppehållstillstånd.
            Deras möjligheter att integreras och att få jobb ökade markant.
          </note>
          <note>
            Fru talman! Har vi råd att stänga dörren för tusentals arbetslösa
            som varje år, under maximalt 50 veckor, får ett månatligt bidrag
            om de klarar av att fullfölja en grundläggande eller gymnasial
            utbildning som leder till ökade möjligheter att få ett jobb, att
            få en anständig tillvaro och ökade möjligheter att få bidra till
            vårt gemensamma samhällsbygge? Har vi råd att stänga dörren för
            fler utbildade vårdbiträden, undersköterskor, barnskötare och
            busschaufförer? Nej , fru talman, vi har inte råd med det.
          </note>
          <note>
            Avslutningsvis, fru talman: För att kunna möta en snabbt förändrad
            arbetsmarknad och justerade pensionsåldersgränser, ge möjligheter
            till ett längre yrkesliv och minska risk en för personer att hamna
            i arbetslöshet föreslår regeringen att åldersgränserna i studiestödssystemet
            höjs med fyra år.
          </note>
          <note>
            Sammantaget innebär förslagen att ytterligare ungefär 3 000 heltidsstuderande
            per år kan få studiemedel, vilket gör det möjligt för fler att
            ställa om sitt arbetsliv högre upp i åldrarna, precis som Charlotta
            Svensson, 49 år, i Helsingborg har gjort.
          </note>
          <note>
            Jag yrkar bifall till utskottets förslag.
          </note>
          <note>
            Anf. 5 FREDRIK CHRISTENSSON (C):
          </note>
          <note>
            Fru talman! Vi lever i en föränderlig värld. Digitalisering och
            automatisering påverkar inte minst vår arbetsmarknad. Vi ser också
            över tiden ökad medellivslängd tack vare medicinsk och teknisk
            utveckling som gör att fler människor lever och är friskare allt
            längre. Allt detta ställer större krav på just möjligheten till
            omskolning, omställning och vidareutbildning även senare i livet.
          </note>
          <note>
            Det kan finnas flera skäl till det för människor runt om i vårt
            samhälle. Det kan vara att fördjupa sig inom sitt yrke i takt
            med stora teknikskiften. Det kan handla om att växla spår för
            att kroppen ska orka med att arbeta längre eller om att man helt
            enkelt vill upptäcka nya yrkesbanor och på det sättet få nya intryck
            via nya arbeten.
          </note>
          <note>
            Det är viktigt att möjligheten till omställning och vidareutbildning
            finns för människor. Det är viktigt för att företagen ska kunna
            få tag i rätt kompetenser. Det är viktigt för samhället att klara
            av den matchning som behöver blir bättre på arbetsmarknaden så
            att de företag som har ett stort behov av arbetskraft också kan
            få den kompetensen till sig.
          </note>
          <note>
            Att höja åldern för studiemedel, som är ämnet som vi i dag debatterar,
            är en viktig fråga för Centerpartiet. Vi presenterade en rapport
            om just detta förslag i Almedalen 2017 och drev den frågan senare
            i valrörelsen. Det är nu en del av det januariavtal som förverkligas
            tillsammans med regeringen och Liberalerna. Jag är glad över att
            den fråga som vi i dag debatterar äntligen kommit fram till att
            vi ska fatta beslut om den.
          </note>
          <note>
            Att höja åldersgränsen är viktigt just av det skäl att människor
            ska kunna omskola sig och vidareutbilda sig senare i livet. Förslaget
            innebär att den övre åldersgränsen för rätt till studiemedel och
            studiestartsstöd höjs med fyra år från 56 år till 60 år och även
            att återbetalningstiden justeras med motsvarande tid. Det är åtgärder
            som främjar just omställning och vidareutbildning. Jag yrkar därför
            bifall till utskottets förslag i betänkandet.
          </note>
          <note>
            Fru talman! Det är en välkommen och viktig reform som vi debatterar
            i dag. Men jag och Centerpartiet är övertygade om att det behövs
            ytterligare saker framöver för att skapa bättre möjligheter för
            människor att vidareutbilda sig och omskola sig senare i livet.
          </note>
          <note>
            Inom ramen för det avtal som arbetsmarknadens parter har tecknat
            arbetas med att ett nytt parallellt offentligt studiestöd ska
            införas. Det välkomnar vi. Det är en del i en helhet med ökad
            flexibilitet på arbetsmarknaden som kan skapa ännu bättre förutsättningar
            för att omskola sig och vidareutbilda sig och kommer att bidra
            till ytterligare steg.
          </note>
          <note>
            Fru talman! Med det sagt är dagens ärende och det beslut som
            vi kommer att fatta om att höja gränserna väldigt välkomna. Jag
            hoppas att det kommer att skapa nya möjligheter för fler människor
            att våga ta steget till nya utmaningar och utbildningar.
          </note>
          <note>
            Anf. 6 PIA STEENSLAND (KD):
          </note>
          <note>
            Fru talman! Precis som många av mina kollegor i utbildningsutskottet
            redan har beskrivit har vi en förändrad arbetsmarknad och en ökad
            medellivslängd. Tillsammans med riksdagens beslut om höjd pensionsålder
            gör detta att vi har ett ökat behov av att kunna fortbilda och
            kompetensutveckla oss senare i livet. Inte minst under coronapandemin
            har det här blivit oerhört tydligt.
          </note>
          <note>
            När förändringar sker i samhället på det här sättet – det känns
            som att jag upprepar alla era tal här nu – är det rimligt att
            också studiemedlen följer efter i den delen. Vi välkomnar verkligen
            regeringens proposition i det här skedet. Detta är någonting som
            Kristdemokraterna har arbetat för länge, och det är väldigt glädjande.
          </note>
          <note>
            När rätten att ta studiemedel senare i livet ges är det också
            viktigt att man får en rimlig chans att återbetala lånen i tid.
            Annars kan en för snäv tidsfrist vara hämmande för en del så att
            man kanske inte vågar ta steget med kompetensutveckling.
          </note>
          <note>
            Regeringen har landat i ett förslag om ett fyraårsintervall i
            förlängningen, vilket har gjort att man har landat i åldern 64
            år för den förlängda återbetalningstiden. Från Kristdemokraternas
            sida har vi i vår tidigare politik sagt att 65 år är den tidsgräns
            som vi har tänkt oss. Men vi ser nu att det är rimligt att hålla
            dessa tidsintervall, och vi nöjer oss med 64-årsgränsen och gläds
            åt att vi får till en förändring i det här skedet.
          </note>
          <note>
            Sammantaget gläds jag och Kristdemokraterna i dag åt att regeringen
            nu har genomfört nödvändig politik som vi kristdemokrater har
            drivit i flera år. Nu kommer fler människor att ges bättre förutsättningar
            till kompetensutveckling och kommer vid behov eller önskan att
            kunna göra ett karriärbyte även mitt i livet.
          </note>
          <note>
            Anf. 7 MARIA NILSSON (L):
          </note>
          <note>
            Fru talman! Jag vill inleda med att yrka bifall till utskottets
            förslag i betänkandet i dess helhet.
          </note>
          <note>
            I helgen skrev två av mina partivänner, Barbro Westerholm och
            Arman Teimouri, en debattartikel om att detta att leva livet hela
            livet också innebär en arbetsmarknad som ska ta vara på alla som
            kan och vill bidra till samhället. Ålder är ett dåligt mått på
            människors förmågor, både på arbetsmarknaden och i samhället som
            helhet.
          </note>
          <note>
            Fru talman! Vi ser att antalet långtidsarbetslösa äldre ökar
            samtidigt som Arbetsförmedlingen konstaterar att äldre arbetssökande
            i genomsnitt har svagare konkurrensförmåga på arbetsmarknaden.
            Det handlar delvis om en ålderism men också om en arbetsmarknad
            som inte är uppbyggd för att ta till vara just äldres erfarenheter
            och kompetens. Lägg därtill ett system som inte har varit uppbyggt
            för att man ska kunna ställa om och förändra sin yrkesinriktning
            även mitt i livet.
          </note>
          <note>
            De reformer som vi ska besluta om i dag bidrar till att förändra
            det senare. De möjliggör ett längre yrkesliv och minskar risken
            för personer att hamna i arbetslöshet. Det handlar om att känna
            samhällets förtroende och därmed en trygghet i att kunna gå från
            ett yrke till att utbilda dig till något annat även när du har
            passerat till exempel 50-årsstrecket.
          </note>
          <note>
            Vi har hört tidigare, fru talman, vad reformen innebär. Jag behöver
            nog inte upprepa det för den samlade församlingen. Det handlar
            om att höja rätten till studiemedel från 56 till 60 års ålder
            och så vidare. Vi vet även sedan tidigare att det här är en överenskommelse
            mellan regeringen, Liberalerna och Centerpartiet inom ramen för
            januariavtalet.
          </note>
          <note>
            Fru talman! Vi har också från den här talarstolen hört att studiemedelssystemet
            som en möjlighet till omställning har ökat i betydelse de senaste
            åren. Vi vet att arbetsmarknaden inte längre ser ut som den gjorde
            för ett antal decennier sedan. Den är i ständig förändring, vilket
            gör att fler kom ­ mer att behöva utbilda sig genom hela livet.
            Då krävs också att den som vill eller behöver studera har möjlighet
            att just finansiera studierna.
          </note>
          <note>
            I likhet med mina partivänner, som jag inledde med att referera
            till, konstaterar jag att det inte kommer att räcka med att höja
            åldersgränsen för studiemedel. Ett kraftfullt arbete måste också
            företas mot ålderism och åldersdiskriminering på arbetsmarknaden.
            En naturlig del av att vi studerar och ställer om högre upp i
            åldrarna borde också vara rätten att vara kvar i arbete till exempelvis
            71 år. I Sverige har vi en syn på att ålder skulle vara en belastning,
            när ålder snarare borde vara en tillgång på arbetsmarknaden.
          </note>
          <note>
            Slutligen, fru talman, måste jag som liberal även säga några
            ord om att utbilda sig också för själva bildningens skull och
            för studierna i sig själva.
          </note>
          <note>
            Motiven för att såväl unga som äldre ska kunna läsa på högskola
            handlar inte bara om att rusta personer för arbetsmarknaden; de
            handlar också om att öka kunskapen och bildningen i Sverige. Lika
            mycket som kultur alltid måste ha ett eget värde och aldrig enbart
            vara till för något annat behöver också bildning och utbildning
            ha sitt eget värde, oavsett vilken ålder man har.
          </note>
          <note>
            Anf. 8 MATS BERGLUND (MP):
          </note>
          <note>
            Fru talman! Vi debatterar nu, som vi har hört, en proposition
            som handlar om att studier med studiemedel ska bli möjligt lite
            högre upp i åldrarna än vad som är fallet i dag.
          </note>
          <note>
            Miljöpartiet har alltid – eller åtminstone så länge jag kan minnas
            – drivit frågan om det livslånga lärandet. Det handlar om möjligheten
            att byta riktning i livet, att gasa och bromsa i arbetslivet,
            att vidareutbilda sig, att byta yrkesbana, att bryta mönster och
            att prova nytt. Det handlar om möjligheten att få vara nyfiken
            och att tillåtas vara det.
          </note>
          <note>
            Är det en politisk fråga? Ja, det är det, eftersom politiken
            skapar inlås ­ ningseffekter i de system som vi bygger upp. Pensionssystemet
            är ett så ­ dant exempel. Principen att det är den samlade livsinkomsten
            som av gör nivån på pensionen gör det svårt att skifta ned, att
            bromsa och att gå ned i arbetstid – och då även i konsumtion –
            under en period i livet. Om man sedan bestämmer sig för att gasa
            igen och återgå till normens konsumtions ­ livsstil straffas man
            långt senare i livet genom minskad pension.
          </note>
          <note>
            Trenderna just nu tyder på att vi kan vara inne i en ny grön
            våg, påskyndad av pandemin och distansarbete. Många vill flytta
            ut från städerna och lämna sina lägenheter i de områden där bostadsbristen
            är som störst för att i stället flytta ut på landet, odla sin
            egen mat, bli självförsörjande och minska sina klimatavtryck.
            Ett sådant beteende, som har många positiva effekter, borde premieras.
            Men med de system vi har byggt upp och har i dag blir man i stället
            bestraffad.
          </note>
          <note>
            Fru talman! Detsamma gäller svårigheter och hinder för att byta
            yrke eller att vidareutbilda sig för att bättre klara det yrke
            man har i dag. Vi har en stark dynamik på arbetsmarknaden just
            nu. Digitaliseringen, automati ­ seringen och den typen av processer
            ställer helt nya krav på vad det är för kvalifikationer som gäller
            för yrken på arbetsmarknaden.
          </note>
          <note>
            Vi måste bygga system som möjliggör, och uppmuntrar, det livslånga
            lärandet. I det politiska landskap vi har i Sverige är det Miljöpartiet
            som står för den här linjen. Just detta blev tydligt tidigare
            under mandatperio ­ den när den punkt om utvecklingstid som Miljöpartiet
            hade fått in i januari ­ avtalet försvann i och med att den samlade
            oppositionen med Vänster ­ partiet i spetsen tillsammans med Sverigedemokraterna,
            Moderaterna och Kristdemokraterna bröt ut just denna punkt ur
            budgeten. De hotade med att fälla regeringen för att vi i Miljöpartiet
            ville genomföra ett förslag som möjliggör omställning senare i
            livet.
          </note>
          <note>
            Utvecklingstid var ett studiestöd för människor mitt i arbetslivet
            i behov av just omställning. Det kommunicerades, framför allt
            av Moderat ­ erna, som fritid eller friår, fast det handlade om
            tid för studier. Det är just det som är problemet – inte bara
            med Moderaternas utan med, skulle jag säga, hela den samlade borgerlighetens
            syn på exempelvis studier: att det inte riktigt räknas. Man är
            inte riktigt inne i systemet. De som studerar är, precis som alla
            andra som inte lönearbetar, satta i något slags utanförskap och
            kopplat till det också någon form av skam, skamkänslor och ett
            socialt tryck.
          </note>
          <note>
            Jag har som talesperson för sjukförsäkringsfrågor pratat om detta
            många gånger, men det blir väldigt tydligt på egentligen alla
            politikområden: Det är den borgerliga definitionen av arbetslinjen
            som är det stora problemet. Den är skadlig för Sverige. Arbetslinjen,
            utifrån den borgerliga definitionen, måste bort, och det av många
            skäl – inte minst, i detta ärende, för att vi måste uppvärdera
            studier och utbildning men också bildning och förkovran.
          </note>
          <note>
            Fru talman! Sverige har ett av världens mest utbildade folk.
            Vi har en hög utbildningsgrad, vi har en hög andel forskare och
            vi ligger långt fram som bildningsnation. Det är ett resultat
            av en långsiktig utbildningspolitik, där studiestödet har varit
            helt avgörande. Vi har troligen världens mest ge ­ nerösa, eller
            åtminstone ett av världens mest generösa, studiemedels ­ system.
            Det omfattar alla vuxna, från dem som har mycket kort utbildning
            och har möjlighet till det särskilda studiestartsstödet – ett
            väldigt bra stöd som vi ska värna och utveckla – till dem som
            bedriver avancerade studier på högskole- och universitetsnivå.
          </note>
          <note>
            Nu gör regeringen detta system ännu bättre, ännu mer generöst,
            genom att stärka möjligheten till just utbildning högre upp i
            åldrarna. Vi höjer åldersgränsen för studiestödet med fyra år,
            från 56 till 60 år. Andra åldersgränser som har att göra med lånetrappan
            och återbetalningssystemet följer med upp. Men vi behöver också
            komplettera detta med fler veckor för dem som har studerat under
            en längre tid tidigare i livet och använt sina tillåtna tolv terminer
            eller sex år för en utbildning, kanske en läkarutbildning.
          </note>
          <note>
            Även om det här är ett generöst system, med en bidragsdel och
            en låne ­ del, och kommer att öppna möjligheter för väldigt många
            att utbilda sig eller vidareutbilda sig sent i livet är nivåerna
            sannolikt trots allt lite för låga för att det ska vara tillräckligt
            attraktivt för den som under många år har arbetat och haft en
            inkomst från arbete. Där hade Miljöpartiets förslag om utvecklingstid
            varit ett viktigt komplement.
          </note>
          <note>
            Nu blev det inte så, vilket jag beklagar. Men förslaget om utvecklings
            ­ tid har fiskats upp av arbetsmarknadens parter, och ett system
            med ett slags omställningsstudiestöd som i alla väsentliga delar
            påminner om utveck ­ lingstid förhandlas just nu mellan januaripartierna
            i Regeringskansliet. Ett bra förslag är alltid värt att återkomma
            till, i det här fallet som ett viktigt komplement till det vi
            debatterar i dag.
          </note>
          <note>
            Fru talman! Mot bakgrund av det yrkar jag bifall till utskottets
            förslag och regeringens proposition Bättre studiestöd högre upp
            i åldrarna och avslag på reservationerna från Vänsterpartiet,
            Sverigedemokraterna och Moderaterna.
          </note>
          <note>
            Anf. 9 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Ibland kan man undra om man är på olika debatter
            när man ses här i kammaren. Vi har ju två debatter efter varandra.
            Jag tror dock fortfarande att ledamoten Mats Berglund och jag
            är på samma debatt.
          </note>
          <note>
            Jag inledde mitt anförande med att berätta att Moderaterna tycker
            att många förslag är bra men vill göra det bättre. Vi har en reservation,
            som Mats Berglund just berättade att man vill avslå, där vi säger
            att vi vill göra ännu mer för att kunna ha studier högre upp i
            åldrarna, för att underlätta för studier långt upp i livet och
            för att ge flera möjligheter.
          </note>
          <note>
            Sedan tror jag inte att det är okänt att många högre studier
            leder till arbete, vilket jag givetvis tycker är väldigt bra.
            Det är väl oftast därför man studerar: för att kunna få ett arbete.
            Att arbetslinjen skulle vara fel tycker jag därför är väldigt
            märkligt.
          </note>
          <note>
            Jag undrar varifrån ledamoten Mats Berglund har fått att vi inte
            skulle tycka att studier är viktigt. Jag pratade i sex minuter
            om hur viktigt det är med studier och att kunna ha råd att studera.
          </note>
          <note>
            Det här med friår handlar givetvis också om hur man prioriterar
            ekonomin. Vi ser att man absolut kan prioritera att studera, men
            vi tycker att friår är en felaktig satsning.
          </note>
          <note>
            Anf. 10 MATS BERGLUND (MP) replik:
          </note>
          <note>
            Fru talman! Jag tycker för min del att friåret var en bra satsning,
            på den tiden vi införde det . Jag skulle gärna se att vi fortsatte
            med den. Det förslag som vi hade i budgeten för något år sedan
            var inte ett friår. Det var ett studiestöd för människor mitt
            i livet. Man skulle studera.
          </note>
          <note>
            Jag undrar varför Moderaterna envisas med att kalla denna utveck
            ­ lingstid där man är tvungen att studera för friår. Det är just
            det som är så frustrerande. Studier är inte fritid. Jag förväntar
            mig av den som studerar exempelvis på universitet att man lägger
            ned heltid på heltidsstudier. Det är inte fritid. Men det kommuniceras
            på det sättet, och det var därför jag tog upp det på ett lite
            tillspetsat sätt i mitt anförande.
          </note>
          <note>
            Jag har noterat att Moderaterna också har motionerat om att höja
            åldrarna i studiestödssystemet och talar väl om studier. Men det
            handlar på väldigt många områden om den här arbetslinjen. Jag
            nämnde mitt engagemang i socialförsäkringsutskottet och sjukförsäkringen,
            där man hela tiden kommer tillbaka till att det är lönearbete
            som ska räknas – inte vilket arbete som helst, inte frivilligsektorn,
            inte studier och inte sjukdom. Allting som inte är lönearbete
            ska förknippas med någon sorts socialt tryck och skam , vilket
            är väldigt skadlig t .
          </note>
          <note>
            Jag tycker att kommunikationen från Moderaterna när vi debatterade
            utvecklingstiden mycket handlade om att studier liksom inte är
            okej. Det är hela tiden lönearbete som gäller i den borgerliga
            definitionen av arbetslinjen.
          </note>
          <note>
            Anf. 11 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Jag vet inte om det var något svar, men tack i alla
            fall för diskussionen.
          </note>
          <note>
            Jag tycker kanske att ledamoten Mats Berglund lägger ord i munnen
            på Moderaterna när det gäller vad vi tycker. Kanske har vi kommunicerat
            dåligt om Mats Berglund tycker det. Jag tycker nog inte att vi
            har gjort det. Jag tycker att vi har varit väldigt tydliga med
            att vi absolut tycker att stu ­ dier är viktigt. Vi har pratat
            om livslångt lärande. Det handlar ju ofta om studier för att kunna
            behålla sitt arbete och för att kunna förkovra sig. Ef ­ tersom
            samhället hela tiden utvecklas måste man studera. Det tror jag
            kom ­ mer att krävas, och vi moderater tror att det är viktigt
            att vi framhåller det.
          </note>
          <note>
            Sedan tycker vi att arbetslinjen är viktig. Som sagt är det många
            som studerar för att kunna arbeta, så det är väldigt viktigt.
            Sedan har jag själv studerat i många år och vet att man läser
            på heltid när man studerar – absolut! Det förordar jag också att
            man gör.
          </note>
          <note>
            Att vi skulle se ned på dem som studerar är mig oerhört främmande.
            Det sätter jag mig starkt emot. Där tror jag att ledamoten har
            missuppfattat Moderaternas politik ganska kraftigt.
          </note>
          <note>
            Anf. 12 MATS BERGLUND (MP) replik:
          </note>
          <note>
            Fru talman! Nej, jag tror inte att jag har missuppfattat. Jag
            tror inte heller att jag lägger ord i någons mun. Snarare försöker
            jag tolka, analysera och se konsekvenserna av den moderata politiken.
            Vi hamnar nämligen hela tiden i det här sociala trycket och att
            det är lönearbete allting ska vetta mot.
          </note>
          <note>
            Tidigare i debatten talade Maria Nilsson – jag vet inte om hon
            också begärde replik på mig – om hur viktigt det är att se att
            studierna har ett egenvärde. Det handlar om bildning, och jag
            lyfte också upp bildning och förkovran i mitt anförande. Det är
            en viktig del när vi talar om studier: att man faktiskt får göra
            det, så att vi kan höja bildningsnivån och utbildningsnivån i
            hela landet.
          </note>
          <note>
            Här kan man också koppla till FN:s globala mål, där utbildning
            är en viktig del. Det är den av många skäl, inte bara för att
            möta arbetsmarknadens behov. Det är naturligtvis en otroligt viktig
            del av utbildningen, och det är jätteviktigt att vi möter arbetsmarknadens
            behov. Men jag tycker inte att det är det enda, och jag tycker
            inte att vi ska fokusera på det.
          </note>
          <note>
            Jag tycker också att man när man studerar ska fokusera på sina
            studier, och vi ska möjliggöra för studenterna att göra det. Vi
            ska skapa studiemiljöer, universitetsmiljöer och sociala miljöer
            så att studenterna kan fokusera på sina studier.
          </note>
          <note>
            Här har vi också ett exempel med partier som vill höja fribeloppet
            för att man ska kunna arbeta mer. I dag kan man arbeta ungefär
            halvtid, och gör man det klarar man inte sina studier. Det är
            ett exempel på den borgerliga definitionen av arbetslinjen , som
            är skadlig.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 8 Vissa insatser för ökad lärarkompetens
          </note>
          <note>
            Utbildningsutskottets betänkande 2020/21:UbU19
          </note>
          <note>
            Vissa insatser för ökad lärarkompetens (prop. 2020/21:152)
          </note>
          <note>
            föredrogs.
          </note>
          <note>
            Anf. 13 MARIE-LOUISE HÄNEL SANDSTRÖM (M):
          </note>
          <note>
            Fru talman! Moderaterna ser mycket positivt på en utökad skyldighet
            för huvudmännen inom skolväsendet att se till att det finns möjlighet
            till kompetensutveckling inom all verksamhet som huvudmannen är
            ansvarig för. Kompetensutveckling är nödvändig och ska ske kontinuerligt
            inom skolväsendet.
          </note>
          <note>
            Vi ser med oro på den lärarbrist som råder, på att inte tillräckligt
            många väljer att läsa till lärare och på att alldeles för många
            lämnar läraryrket för något annat. Detta kan vara ett av sätten
            att ändra på det. Kompetensutveckling är otroligt viktigt, och
            vi måste verkligen stärka möjligheten till detta.
          </note>
          <note>
            Vi ser också positivt på satsningar med anställning av personer
            som ska undervisa inom komvux och i svenska för invandrare. Det
            är även viktigt att kunna få till en högskoleutbildning eller
            något liknande i svenska som andraspråk. Det är vi väldigt positiva
            till.
          </note>
          <note>
            Vi ställer oss också bakom möjligheten att göra undantag från
            kraven på legitimation och behörighet för lärare som kan undervisa
            på de riks ­ rekryterande utbildningarna på nationella program
            i gymnasieskolan.
          </note>
          <note>
            Det var allting som vi är positiva till.
          </note>
          <note>
            Fru talman! Vi motsätter oss dock regeringens förslag om att
            utdrag ur belastningsregistret inte längre ska behöva överlämnas
            inför en anställning i skolan. Det tycker vi är väldigt anmärkningsvärt
            och yrkar därför bifall till reservation nummer 2.
          </note>
          <note>
            Barnens trygghet behöver väga tyngre än både hänsyn till integriteten
            för den vuxne och den extra administrativa börda som det blir
            för personalen när man ska lämna in sina registerutdrag. Det tycker
            vi är oerhört viktigt och är någonting vi poängterar.
          </note>
          <note>
            Under den senaste tiden har vi tyvärr sett flera fall av övergrepp
            mot elever begångna av skolpersonal, vilket absolut inte får ske
            och borde undvikas på alla sätt som går. Personal har även kunnat
            återgå i tjänst efter varning och har även, trots att man har
            begått övergrepp mot barn, kunnat byta till en annan skola med
            samma huvudman, vilket är helt förskräckligt. Det har berott på
            att information av juridiska skäl inte har kunnat överföras.
          </note>
          <note>
            Det finns även fall där tidigare dömda för våldsbrott mot barn
            har kunnat komma tillbaka och har börjat jobba på en ny skola,
            vilket vi tycker är helt fel. Detta får inte hända igen, och vi
            måste göra allt för att det ska vara så tryggt som möjligt under
            barnens skoltid.
          </note>
          <note>
            Därför motsätter vi oss detta förslag och yrkar som sagt bifall
            till reservation nummer 2.
          </note>
          <note>
            Det finns förstås flera sätt att skapa en trygg skoltid, men
            ett sätt är att begära att registerutdrag lämnas in. Det är ett
            tydligt och handfast sätt som gör att det finns ett registerutdrag
            att gå tillbaka till om det mot förmodan skulle behöva ske en
            utredning. Detta förfaringssätt ska givetvis tillämpas på både
            förskola, fritis, grundskola, gymnasium och särskola.
          </note>
          <note>
            Vi yrkar alltså bifall till reservation nummer 2.
          </note>
          <note>
            Anf. 14 JÖRGEN GRUBB (SD):
          </note>
          <note>
            Fru talman! Sverigedemokraterna ställer sig bakom alla våra reserva
            ­ tioner, men för tids vinning yrkar vi bifall endast till reservation
            1.
          </note>
          <note>
            Regeringen lämnar i denna proposition förslag på åtgärder som
            i huvudsak syftar till ökad lärarkompetens. Det gäller bland annat
            förslag om huvudmäns skyldighet att se till att all personal har
            möjlighet till kompetensutveckling och om förlängda undantag från
            krav på legitimation. Det är jättebra förslag som innebär en klar
            förstärkning som kan behövas.
          </note>
          <note>
            Regeringen föreslår även fler tidsbegränsade anställningar av
            personer som ska undervisa i kommunal vuxenutbildning i svenska
            för invandrare, sfi, i en försöksverksamhet. Vi har förståelse
            för detta behov men hävdar att med en klokt förd politik, baserad
            på krav och förväntningar knutna till sfi-undervisning, skulle
            den föreslagna försöksverksamheten kunna vara överflödig.
          </note>
          <note>
            Man ska veta att i Skolverkets lärarprognos för 2019 var 73 procent
            av alla sfi-lärare behöriga. Det är vår bestämda uppfattning att
            dessa lärare skulle kunna täcka de behov som finns ifall tillgång
            till sfi-undervisning skulle ha en bortre tidsgräns och bidrag
            skulle baseras på resultat och närvaro och inte enbart närvaro.
          </note>
          <note>
            Fru talman! Det finns tyvärr ett hårresande förslag i denna proposition,
            nämligen förslaget om en slapphänt hantering av registerutdrag
            vid anställning i skolväsendet. Med regeringens förslag kommer
            det att bli lättare för till exempel pedofiler att söka sig till
            tjänster inom skolväsendet och äventyra våra barns säkerhet.
          </note>
          <note>
            För oss sverigedemokrater är det fullkomligt obegripligt att
            en majoritet i denna kammare hellre värnar integriteten hos vuxna
            än våra barns bästa. Vi motsätter oss bestämt regeringens förslag
            att utdrag från belastningsregistret framgent endast ska behöva
            visas upp och att en enkel notering – ett kryss i en ruta – ska
            räcka som bevis för att registerutdraget är klanderfritt.
          </note>
          <note>
            Som kontrast till regeringens förslag kan nämnas att familjehem
            ofta behöver lämna in årliga utdrag från belastningsregistret
            i oöppnade kuvert för att förhindra manipulation.
          </note>
          <note>
            Fru talman! Se det så här: Jag visar upp utdraget ur mitt belastningsregister.
            Mottagaren tittar som hastigast på detta och skriver ett kryss
            i rutan men har inte kontrollerat noggrant och upptäcker inte
            allt som stod där. En annan variant kan vara: Jag säger att jag
            tyvärr glömde ta med utdraget denna gång och mottagaren, som jag
            av en händelse känner sedan förut, bryr sig inte om detta utan
            sätter ändå ett kryss i rutan för att jag ju är en pålitlig person.
          </note>
          <note>
            Jag vill inte påstå att det alltid kommer att gå till på det
            här viset, men en gång är faktiskt en gång för mycket, och det
            är rätt många tusen personer som anställs.
          </note>
          <note>
            Fru talman! Sverigedemokraterna anser i likhet med Skolverket
            att ett inlämnat registerutdrag är av mycket stor vikt för skolans
            säkerhetsarbete och att barnperspektivet väger absolut tyngst
            i denna fråga. Ingen kan väl bortse från att den mänskliga faktorn
            öppnar för fusk och personliga bedömningar i en fråga som kan
            vara av helt avgörande betydelse för den enskilda elevens väl
            och ve. Det måste naturligtvis finnas en väldokumenterad historik
            för uppföljning om någon oegentlighet uppstår.
          </note>
          <note>
            Sverigedemokraternas budskap till regeringen är helt enkelt:
            Gör om och gör rätt! Detsamma gäller övriga ledamöter som hitintills
            bejakat detta vansinniga förslag.
          </note>
          <note>
            I detta anförande instämde Michael Rubbestad (SD).
          </note>
          <note>
            Anf. 15 CHRISTIAN CARLSSON (KD):
          </note>
          <note>
            Fru talman! Jag vill inledningsvis yrka bifall till reservation
            1 från Kristdemokraterna med flera.
          </note>
          <note>
            Vissa insatser för ökad lärarkompetens är rubriken på betänkandet.
            Förslagen i regeringens proposition beskrivs som ett initiativ
            för att öka möjligheterna till tillgång till kompetenta lärare.
          </note>
          <note>
            Jag önskar att det var hela sanningen. Bland förslag om att förtydliga
            huvudmannens ansvar för kompetensutveckling och att motverka bristen
            på behöriga lärare inom sfi gömmer sig nämligen något helt annat:
            ett förslag som försämrar tryggheten och säkerheten för våra barn.
            Alla som vill jobba inom förskola eller skola måste i dag, enligt
            skollagen, lämna ett utdrag ur belastningsregistret. Det innebär
            en stor trygghet för alla föräldrar som varje morgon lämnar det
            dyrbaraste de har på förskolan eller som kramar sina barn och
            säger hejdå innan en ny dag i skolan tar sin början.
          </note>
          <note>
            Trots att antalet anmälda sexualbrott mot barn har ökat de senaste
            åren föreslår nu den rödgröna regeringen att den som söker jobb
            inom bland annat förskola och skola inte längre ska behöva lämna
            något registerutdrag. Ett utdrag ska visas upp, men enligt regeringen
            ska ingen dokumen ­ tation rörande kontrollen, registerutdraget
            eller dess innehåll få göras, annat än en liten notering om att
            ett utdrag har visats upp.
          </note>
          <note>
            Tunga remissinstanser har påpekat att det här kommer att försämra
            barnens trygghet och säkerhet. Skolverket konstaterar att regeringens
            förslag saknar barnperspektiv. Att begära in registerutdraget
            är en viktig del i skolans säkerhetsarbete. Och förslaget skulle
            leda till stora svårigheter om det i efterhand finns skäl att
            tro att det har fuskats med kontrollen eller registerutdraget.
            Barnombudsmannen har också uttryckt oro över att förslaget försämrar
            barnens säkerhet, eftersom utdrag som bara visas upp naturligtvis
            blir lättare att förfalska.
          </note>
          <note>
            Trots detta väljer den rödgröna regeringen och de liberala stödpartierna,
            Liberalerna och Centerpartiet, att gå vidare med ett förslag som
            luckrar upp skyddet för vårt samhälles allra minsta, barnen.
          </note>
          <note>
            Fru talman! Det är bra att skollagens bestämmelser om obligatorisk
            registerkontroll ska utökas till att omfatta även gymnasieskolan
            och gymnasiesärskolan. Kristdemokraterna vill dock gå längre och
            har därför yrkat att skollagens regler ska gälla också för chaufförer
            som kör skolskjuts. Det hade ytterligare minskat risken för att
            pedofiler och andra tidigare dömda för sexualbrott ska kunna komma
            i kontakt med barn som är på väg till eller från skolan.
          </note>
          <note>
            Det är däremot fullständigt oansvarigt av regeringen att föreslå
            en ny ordning för registerkontroll som innebär att arbetsgivaren
            varken kan ta del av registerutdraget i efterhand eller säkerställa
            att kontrollen faktiskt har utförts.
          </note>
          <note>
            Kristdemokraterna är inte beredda att riskera våra barn. Vi röstar
            därför nej till regeringens förslag om att registerutdrag inte
            längre ska behöva överlämnas. Och det gör ont att inte fler partier
            i riksdagen än Moderaterna och Sverigedemokraterna har varit beredda
            att stödja Kristdemokraterna i detta. Det är rent av skamligt.
          </note>
          <note>
            Ska det vara så svårt att ta ställning för barnen? Barnens säkerhet
            måste väl ändå väga tyngre än tjänstemännens intresse av att minska
            administrationen ? Och skolbarnens trygghet måste väl ändå vara
            viktigare än att värna pedofilers och andra brottslingarnas integritet
            ?
          </note>
          <note>
            För oss kristdemokrater är det så. För oss är det därför självklart
            att utdrag ur belastningsregistret även fortsättningsvis ska överlämnas
            när någon söker jobb inom förskola eller skola. Statsminister
            Stefan Löfven, utbildningsminister Anna Ekström och den socialdemokratiskt
            ledda regeringen prioriterar annorlunda, och det verkar inte bättre
            än att Liberalerna och Centerpartiet är beredda att stödja dem
            i det.
          </note>
          <note>
            Det enda rätta är att rösta nej.
          </note>
          <note>
            Anf. 16 ROGER HADDAD (L):
          </note>
          <note>
            Fru talman! Det här betänkandet handlar om ökad lärarkompetens.
            Jag har väl aldrig varit med om maken till falsk marknadsföring
            när det kommer förslag från en regering till Sveriges riksdag.
          </note>
          <note>
            Det här är regeringens proposition och inte Liberalernas. Annars
            hade den inte sett ut på det här sättet när den hade kommit till
            riksdagen. Det är också därför vi har en reservation i betänkandet,
            som jag yrkar bifall till, om huvudmannens ansvar för utbildning
            av lärarkåren.
          </note>
          <note>
            Liberalerna har när det gäller lärarbristen och det ökade antalet
            obehö ­ riga lärare i svensk skola återkommande efterfrågat krav
            på åtgärder för att täppa till lärarbristen, som i dag prognostiseras
            till 45 000 lärare fram till 2033. Vi har också i vår motion i
            betänkandet krävt att regeringen ska initiera en nationell strategi
            för att locka tillbaka det som vi kallar en guld ­ reserv: de
            37 000 utbildade, behöriga och ämnesbehöriga lärare som av olika
            anledningar har lämnat yrket, fru talman.
          </note>
          <note>
            Om man ska säga något positivt här är det ändå glädjande att
            sex av tio lärare är beredda att komma tillbaka till skolan, under
            förutsättning att arbetsmiljön blir bättre och att deras villkor
            när det gäller resurser, stöd och avlastning förändras. Här ligger
            ansvaret ytterst på de kommunala huvudmännen och friskolorna.
          </note>
          <note>
            I denna proposition från regeringen, som de har haft minst tre
            år på sig att förbereda, finns inte något skakande reformförslag
            i den meningen att man nu ska öka lärarkompetensen. Tvärtom är
            propositionen full av förslag på undantag och förlängning av övergångsregler.
            Det gäller bland annat sfi-verksamheten. När det gäller entreprenadverksamheten
            förtydligar man däremot bara i skollagen att en huvudman också
            ska ansvara för att ge möjlighet till kompetensut veckling .
          </note>
          <note>
            Innan regeringen fattade beslut om den här propositionen i februari
            presenterade dock Liberalerna att man måste angripa problemet
            med att det finns behöriga, sökande lärare till lediga tjänster
            som väljs bort på grund av de undantagsmöjligheter och ventiler
            som finns i skollagen. Man kan därför fortsätta att anställa och
            prioritera att anställa obehöriga. Till min besvikelse sa utbildningsministern
            nej till flera av våra förslag och krav. Till att börja med vill
            vi att Skolinspektionen ska få ökat mandat för att ingripa mot
            skolor som har för stor andel obehöriga lärare. Vi vill att skollagen
            skärps när det gäller ettårsförordnandet, att man får jobba som
            obehörig, samt undantagen och tidsreglerna.
          </note>
          <note>
            Fru talman! Den här propositionen hade varit ett ypperligt tillfälle
            för regeringen att skärpa regelverket, just för att möta ansatsen,
            nämligen ökad lärarkompetens. Vi har inte heller sett några svar
            på våra skrivelser i mo ­ tionen om en nationell strategi för
            att locka tillbaka och behålla lärare som har lämnat yrket.
          </note>
          <note>
            Det här är en på marginalen förändring i positiv bemärkelse när
            det gäller entreprenad. När det gäller sfi-verksamheten förstår
            jag att det finns stora problem med att rekrytera tillräckligt
            många utbildade behöriga och ämnesbehöriga för att den verksamheten
            ska kunna fungera. Men på totalen är det förstås en besvikelse
            att regeringen inte har kommit längre, trots att de började utreda
            flera av de här sakerna redan 2017.
          </note>
          <note>
            Anf. 17 AYLIN FAZELIAN (S):
          </note>
          <note>
            Fru talman! Socialdemokraterna sätter välfärden först. Det gäller
            inte minst skolan. Att satsa på skolan är bland det smartaste
            vi kan göra. Det stärker vårt samhälle här och nu. Det är förutsättningen
            för vår framtid.
          </note>
          <note>
            Med en jämlik kunskapsskola bygger vi Sverige som kunskapsnation.
            Vi säkrar barns och elevers rätt att lära sig så mycket som möjligt.
            Vi skapar tillväxt och grund för morgondagens starka samhälle.
            Det är därför vi prioriterar att höja kunskapsresultaten, att
            bygga en jämlik skola över hela landet och att fasa ut den marknadsstyrning
            som har tagit grepp om svensk skola.
          </note>
          <note>
            Vi har satsat på stärkt studiero och trygghet i skolan, på fler
            utbildningsplatser, på utökade möjligheter till livslångt lärande
            och inte minst på mer personal i skolan och fler behöriga lärare.
          </note>
          <note>
            Men det är onekligen så att svensk skola och svenskt utbildningsväsen
            fortsatt har stora utmaningar. Vi behöver öka likvärdigheten,
            bryta segregationen, ta itu med marknadstänket som skapar växande
            klyftor, öka välmåendet och tryggheten för våra barn och elever
            och åtgärda den allvarliga lärarbrist som råder.
          </note>
          <note>
            I det betänkande som vi i dag debatterar, Vissa insatser för
            ökad lärarkompetens , föreslår regeringen ett antal åtgärder som
            innebär rätt steg i rätt riktning med fokus på trygghet för våra
            barn och elever och på att åtgärda den akuta lärarbristen. Dessa
            konkreta lagförslag ska förstås ses som komplement till de bredare
            satsningar och resursförstärkningar som regeringen presenterat
            inom utbildningsområdet.
          </note>
          <note>
            Jag vill först lyfta fram en viktig del av betänkandet som handlar
            om att personer som arbetar inom gymnasieskolan och gymnasiesärskolan
            ska omfattas av obligatoriska kontroller av uppgifter i polisens
            belastningsregister vid anställning, ett så kallat registerutdrag.
            Med dagens lagstiftning är gymnasiet och gymnasiesärskolan undantagna
            från denna registerkontroll, som är obligatorisk för övriga skolväsendet.
          </note>
          <note>
            För oss socialdemokrater är det självklart att enbart lämpliga
            personer ska arbeta kring våra barn och elever. Därför gick vi
            till val på att register ­ kontroller ska utvidgas till att omfatta
            gymnasiet och gymnasiesärskolan. Med det lagförslag som nu ligger
            på bordet skärper vi lagstiftningen så att eleverna på gymnasiet
            ska känna samma trygghet. Den som inte visar upp ett registerutdrag
            får inte anställas, anlitas eller tas emot i verksamheten.
          </note>
          <note>
            Samtidigt måste lagförslaget väga in viktiga aspekter på integritet.
            Förslaget är att registerutdrag ska visas upp och därefter dokumenteras
            av arbetsgivaren i stället för att lämnas in. Det är ett omfattande
            förarbete som ligger bakom den här avvägningen mellan att göra
            inskränkningar i den personliga integriteten och risken att olämpliga
            personer jobbar med barn och unga. Den avvägningen är avgörande
            för att vi ska kunna gå fram med att den obligatoriska registerkontrollen
            ska omfatta också gymnasiet.
          </note>
          <note>
            Fru talman! I betänkandet vi i dag debatterar ingår också flera
            viktiga insatser för ökad lärarkompetens. Bland annat föreslås
            förtydliganden i skollagen om att huvudmän, såväl enskilda som
            offentliga, har ansvar för att både tillsvidareanställda och visstidsanställda
            ska ges ekonomiska och tidsmässiga förutsättningar för kompetensutveckling.
            Det handlar om både personalens rätt till utveckling och elevernas
            rätt till undervisning av hög och likvärdig kvalitet.
          </note>
          <note>
            I betänkandet föreslås också olika åtgärder för att kunna attrahera,
            behålla och anställa fler lärare. De specifika åtgärder som presenteras
            tar särskilt sikte på undervisningsformer med stor lärarbrist,
            bland annat inom riksrekryterande utbildningar och inom grundsärskolan
            och gymnasiesärskolan.
          </note>
          <note>
            Ett annat exempel på åtgärder är förslaget om fler behöriga lärare
            inom sfi. I dag är huvudregeln att endast den som har legitimation
            som lärare eller förskollärare är behörig att undervisa. I ett
            förslag till försöksverksamhet ska skolhuvudmän få anställa en
            obehörig lärare inom sfi i upp till två år om personen samtidigt
            läser en kompletterande pedagogisk utbildning samt undervisar
            och har särskilda ämneskunskaper. Under många år har andelen legitimerade
            och behöriga lärare inom sfi varit alldeles för låg. Genom detta
            förslag ges fler möjlighet att undervisa och studera samtidigt.
            I förlängningen innebär detta att vi får fler behöriga lärare
            och stärkt kvalitet i utbildningen.
          </note>
          <note>
            Dessa satsningar kommer att vara viktiga komplement till regeringens
            arbete för att skapa fler vägar till lärarexamen , såsom utbyggnaden
            av högskoleplatser, fler sommarkurser för snabbare behörighet,
            förstärkta möjligheter till kompetensutveckling, fortbildningsinsatsen
            Lärarlyftet samt ett antal statsbidrag som nu finns på plats för
            att öka lärares möjligheter till komplettering av kompetens.
          </note>
          <note>
            Fru talman! Svenskt skolväsen har en gång legat i toppen av världsklassen.
            Vi ska nå dit igen. Vi har mycket att vara stolta över, men vi
            är långt ifrån nöjda. Steg för steg ser den socialdemokratiskt
            ledda regeringen till att vi åtgärdar lärarbristen, höjer kvaliteten
            i undervisningen och bygger en skola som är trygg och jämlik för
            alla barn och elever.
          </note>
          <note>
            Med det yrkar jag bifall till förslaget i betänkandet.
          </note>
          <note>
            Anf. 18 JÖRGEN GRUBB (SD) replik:
          </note>
          <note>
            Fru talman! Ledamoten sa i sitt anförande att endast lämpliga
            personer ska jobba inom skolan. Där tror jag att vi är helt överens.
            Jag hoppas att hela kammaren är överens om detta.
          </note>
          <note>
            Men utifrån det förstår jag inte – jag hoppas att ledamoten kan
            hjälpa mig att förstå – varför man gör denna uppluckring av registerkontrollen.
            Utdraget ska inte längre lämnas in, så man underlättar förfalskning
            och manipulation. Det är faktiskt det man gör.
          </note>
          <note>
            Jag vill gärna ha ett svar på den frågan. Varför gör ni denna
            uppluckring? Man ska endast behöva visa sitt utdrag ur belastningsregistret.
            Det ska inte tas emot, och det ska inte sparas. Varför?
          </note>
          <note>
            Anf. 19 AYLIN FAZELIAN (S) replik:
          </note>
          <note>
            Fru talman! Jag noterar såväl Sverigedemokraternas som Kristdemokraternas
            orimligt höga språk i talarstolen när det gäller detta. Låt mig
            ta tillfället i akt att förklara.
          </note>
          <note>
            Det lagförslag som ligger på bordet handlar faktiskt om en lagskärpning.
            Det handlar om att tuffa till lagstiftningen. Det handlar om att
            gå vidare och se till att gymnasieelever ska kunna känna samma
            trygghet som övriga inom skolväsendet genom att registerkontrollen
            utökas till att omfatta också gymnasiet och gymnasiesärskolan.
          </note>
          <note>
            Då skriker sverigedemokrater och kristdemokrater högt att vi
            måste stoppa lagförslaget. Jag tycker att det är orimligt, och
            jag tycker att det är ett ohederligt sätt att debattera.
          </note>
          <note>
            Vad vi har på bordet är som sagt en lagskärpning. För att väga
            in aspekter på integritet har ett omfattande förarbete gjorts,
            där man har landat i avvägningen att det räcker att visa upp registerutdraget
            utan att lämna in det.
          </note>
          <note>
            Det är ju inte så att tryggheten blir större av att ett registerutdrag
            ligger i ett arkiv och samlar damm. Det viktigaste är våra barns
            och elevers trygghet. Det här är en lagskärpning för att omfatta
            också våra gymnasieelever. Varför kan inte Sverigedemokraterna
            glädjas åt det?
          </note>
          <note>
            Anf. 20 JÖRGEN GRUBB (SD) replik:
          </note>
          <note>
            Fru talman! Jag vet inte hur många gånger ledamoten sa att det
            är en lagskärpning. Men i min värld spelar det ingen roll hur
            många gånger man säger en sak; det blir inte en sanning bara för
            det.
          </note>
          <note>
            Absolut, det är bra att även gymnasienivån omfattas. Det är jättebra,
            och det är ingen här i denna kammare som har något emot det. Vi
            är väldigt för detta. Det är jättebra.
          </note>
          <note>
            Man samtidigt gör man en uppluckring av systemet. Som jag sa
            blir det lättare att fuska och manipulera när det räcker att man
            visar upp registerutdraget. Det förstår ju vem som helst som någon
            gång gått in i belastningsregistret och sett ett registerutdrag.
          </note>
          <note>
            Det är så självklart att verkligheten är något annat än vad ledamoten
            pratar om här. Ledamoten pratar om en ren teoriprodukt.
          </note>
          <note>
            Och Skolverket, är det inte en kompetent institution? Jag tycker
            att det i många fall är en kompetent institution, framför allt
            i detta fall. De är väldigt skarpa i sitt förslag – det är självklart
            att det ska dokumenteras och lämnas in, gärna oöppnat, naturligtvis.
          </note>
          <note>
            Jag kan inte förstå att du försöker förklara bort detta genom
            att säga ordet ”skärpning” en massa gånger. Det biter inte på
            mig, och jag hoppas att det inte biter på någon annan heller.
            Bara för att man upprepar en sak om och om igen blir den inte
            sann.
          </note>
          <note>
            Jag kan nämna, bara som en parentes, att det i förra veckan enligt
            dagspressen i min stad Malmö var ett sådant här fall på en skola.
            Det kom i tidningen tack vare att den person som hade begått en
            våldtäkt mot en tolvårig flicka blev lagförd och fick fyra år.
            Det finns rätt stora frågetecken på den skolan om vad som har
            gjorts. Det har pågått i ett år, och folk har fått uppmaningar
            att hålla utkik efter den här personen och så vidare.
          </note>
          <note>
            Det krävs vissa saker för att förhindra sådana här hemska brott.
            Det här är en del av det, och det ska vi inte luckra upp.
          </note>
          <note>
            Anf. 21 AYLIN FAZELIAN (S) replik:
          </note>
          <note>
            Fru talman! Olämpliga personer ska inte arbeta kring våra barn
            och elever – punkt. Vi går nu vidare med lagstiftning som innebär
            att vi faktiskt utökar omfattningen av registerkontrollen till
            att också inkludera våra gymnasieelever. Varför gläds ni inte
            åt det? Jag får fortfarande inte svar på detta. I stället väljer
            Sverigedemokraterna och delar av högern att populistiskt trolla
            bort frågan.
          </note>
          <note>
            Jag råder Sverigedemokraternas ledamot att gå tillbaka och läsa
            propositionen. Där framgår att den viktiga avvägningen när det
            gäller att också lyfta in aspekter som rör integritet har varit
            avgörande för att vi ska kunna utöka omfattningen av registerkontrollen.
          </note>
          <note>
            Vi är ju överens. Olämpliga personer ska inte arbeta kring barn.
          </note>
          <note>
            I dag går inte Skolverket in och tittar igenom gamla registerutdrag
            i arkiv. Vad Skolverket i stället gör är att granska huvudmannens
            rutiner för kontroller. Det är ett otroligt viktigt arbete som
            kommer att kvarstå. Det är inte bara så att registerkontroll ska
            visas upp, utan det handlar om att den ligger till grund för huvudmannens
            anställning av personen. Det är otroligt viktigt att dokumentationen
            är tydlig, dokumentation som Skolverket sedan kan följa upp.
          </note>
          <note>
            Vi är överens, låter det som, om ni tar ställning för barnens
            och elevernas bästa. Så lägg populismen åt sidan, och välkomna
            lagförslaget!
          </note>
          <note>
            Anf. 22 FREDRIK CHRISTENSSON (C):
          </note>
          <note>
            Fru talman! I dag behandlas betänkandet om v issa insatser för
            ökad lärarkompetens . Där lyfts flera olika förslag. Ett gäller
            ett förtydligande som handlar om att huvudmannen ska se till att
            personal vid all den verk ­ samhet som huvudmannen är ansvarig
            för ges möjlighet till kompetens ­ utveckling och har nödvändiga
            insikter i de föreskrifter som gäller just skolväsendet.
          </note>
          <note>
            Det ska även kunna inrättas försöksverksamhet med tidsbegränsad
            anställning i högst tre år av personer som ska undervisa inom
            kommunal vuxenutbildning i svenska för invandrare, sfi, medan
            de parallellt genomgår en högskoleutbildning i svenska som andraspråk
            eller motsvarande utbildning. Möjligheten att arbeta och studera
            parallellt är en fråga som jag vet att många tycker är viktig,
            inte minst vi i Centerpartiet, särskilt inom ett område som sfi
            där behörigheten behöver öka.
          </note>
          <note>
            Betänkandet behandlar också bestämmelser om registerkontroll
            – att det ska vara obligatoriskt även för gymnasieskola och gymnasiesärskola
            för att på det sättet öka skyddet för fler elever.
          </note>
          <note>
            Fru talman! Regeringen föreslår också i betänkandet att giltighetstiden
            för övergångsbestämmelser om undantag från krav på legitimation
            och behörighet för att få bedriva undervisning och besluta om
            betyg i grundsär ­ skola, specialskola, gymnasiesärskola och kommunal
            vuxenutbildning som särskild utbildning ska förlängas till utgången
            av juni 2028. Det handlar alltså om speciallärare, helt enkelt.
          </note>
          <note>
            Detta kan vara nödvändigt för att behålla den kompetens som finns
            inom dessa skolformer hos lärare som ännu inte läst in en speciallärar
            ­ utbildning för särskolan. Men jag vill poängtera att det behövs
            fler åtgärder än de som i dag läggs fram för att fler ska vilja
            läsa till speciallärare och få speciallärarkompetens. Det är helt
            nödvändigt för dessa utbildnings ­ former.
          </note>
          <note>
            Bristen på speciallärare är rejält påtaglig och drabbar i synnerhet
            elev ­ erna i särskolan. Att bli behörig lärare i grund- och gymnasiesärskola
            är ett större steg än att bli behörig lärare i övriga utbildningsformer.
            Det krävs först en lärarutbildning och arbetserfarenhet och sedan
            en speciallärarutbildning med specialiseringar.
          </note>
          <note>
            Satsningar som Lärarlyftet för fler speciallärare är lovvärda,
            men för att få fler legitimerade speciallärare kommer det att
            behövas ytterligare insatser. Nyligen presenterades en utredning
            om elevers möjligheter att nå kunskapskraven. Den konstaterade
            att det behöver utredas hur vi kan få fler behöriga lärare i grund-
            och gymnasiesärskolan.
          </note>
          <note>
            Detta är en fråga som är viktig för Centerpartiet framåt. Det
            krävs ytterligare åtgärder för fler speciallärare, och det är
            en fråga som vi ämnar återkomma till längre fram.
          </note>
          <note>
            Anf. 23 MATS BERGLUND (MP):
          </note>
          <note>
            Fru talman! Den svenska skolan har som bekant ett antal utmaningar
            som vi behöver ta tag i och lösa. Lärarbristen är en sådan utmaning.
            Likvärdigheten – att alla elever ska få det de har rätt till,
            nämligen en skola och en utbildning på hög och likvärdig nivå,
            över hela landet, i alla skolformer och oavsett vem som är huvudman
            för skolan – är en annan sådan utmaning.
          </note>
          <note>
            Den miljöpartistiska och socialdemokratiska regeringen startade
            under förra mandatperioden ett stort arbete för att stärka skolan,
            göra den mer likvärdig och införa garantier för att alla elever
            ska lära sig de grundläggande färdigheterna när det gäller att
            läsa, skriva och räkna.
          </note>
          <note>
            Lärarnas status behöver höjas. Vi har successivt tillskjutit
            medel för att höja lönerna och minskat administrationen. Också
            arbetsmiljön är av stor betydelse för att vi ska ha lärare som
            trivs på jobbet och för att många unga ska vilja satsa på en karriär
            som lärare.
          </note>
          <note>
            Det här ärendet, fru talman, handlar om att göra vissa insatser
            för att öka kompetensen hos våra lärare. Det är en proposition
            från regeringen med ett antal förslag i ett paket. Jag ska nämna
            några av delarna. Vi har kanske hört dem tidigare i debatten,
            men jag tar dem ändå.
          </note>
          <note>
            Kompetensutvecklingen är viktig. Fortbildning, vidareutbildning
            och kunskapshöjande aktiviteter behöver ske kontinuerligt genom
            hela yrkeskarriären. Nu förtydligas skolhuvudmännens ansvar för
            detta så att varje lärare har tillgång till kompetensutveckling
            och kännedom om möjligheterna till kompetensutveckling.
          </note>
          <note>
            Lärarbristen överlag är en utmaning där vi måste hitta flera
            vägar för att nå lösningar. Just bristen på behöriga lärare i
            sfi är kanske extra akut, och därför föreslås i propositionen
            en försöksverksamhet där vi tillfälligt gör undantag från behörighetskraven
            för blivande sfi-lärare för att de ska kunna arbeta parallellt
            med studier, slutföra sin examen och få behörighet.
          </note>
          <note>
            I p ropositionen finns också en åtgärd för att möta bristen på
            lärare med specialistkompetens inom estetiska utbildningar, till
            exempel sång och dans. Regeringen får ett bemyndigande att också
            här göra vissa undantag från behörighetskraven för att säkra att
            skolorna håller en hög kvalitet i den estetiska undervisningen.
          </note>
          <note>
            Självklart ska varje elev och alla barn i våra skolor erbjudas
            en skolmiljö som är trygg och säker. Därför utökas obligatoriet
            att alla anställda i skolan ska kontrolleras mot belastningsregistret,
            så att det också gäller anställda inom gymnasiet och gymnasiesärskolan.
          </note>
          <note>
            Här hade jag inte alls tänkt säga något mer, men det var en väldigt
            affekterad diskussion tidigare. Jag blir faktiskt ganska upprörd.
            Det är otäckt att höra den diskussion som har varit.
          </note>
          <note>
            Vi är inne i någon form av lågkonjunktur när det gäller personlig
            integritet. Jag kommer ihåg när vi diskuterade FRA-lagen för några
            år sedan och Piratpartiet kom in i Europaparlamentet på de här
            frågorna. Då var den personliga integriteten viktig, men nu tycker
            jag att den bara sopas undan.
          </note>
          <note>
            Här talar man om att skolhuvudmännen ska samla in och ha kvar
            utdrag ur belastningsregistret. Det är ganska potenta och farliga
            saker som kan stå i belastningsregistret och som inte ska komma
            ut. Om de ligger och dammar i ett arkiv eller en bokhylla på rektors
            kansli – vad händer sedan? Vi vet ju vad som har hänt med en del
            betyg. Framför allt på privata friskolor har det förekommit att
            betyg bara har försvunnit. Man kan inte komma åt sina betyg sedan
            skolorna har lagts ned. Så ska vi inte ha det.
          </note>
          <note>
            Jag tycker att säkerheten är otroligt viktig. Kontrollen mot
            belastningsregistren måste göras av den som anställer personal,
            oavsett om registerutdragen sedan läggs i en bokhylla, i ett kassaskåp
            eller ett arkiv, men det är ju kontrollen vid anställningsförfarandet
            som är det viktiga. Jag förstår över huvud taget inte den debatten.
          </note>
          <note>
            Förutom de saker jag nämnt görs ett antal justeringar, och vissa
            tillfälliga undantag förlängs.
          </note>
          <note>
            Propositionen nämner också den stora förändring som ska göras
            när det gäller utbildningen till att bli lärare. Här ges inga
            förslag i proposi ­ tionen, utan det kommer vid ett senare tillfälle.
            Departementet har skickat ut ett pm med förslag till ny lärarutbildning.
            Remissvaren har kommit in, och jag sitter just nu och läser dem.
            Det ärendet kommer.
          </note>
          <note>
            Sammantaget innehåller propositionen alltså en rad förslag för
            att öka lärarkompetensen och säkra skolornas försörjning av kompetenta
            lärare även i ämnen där det i dag råder en stor brist. Vi kommer
            att göra skolorna till ännu tryggare miljöer, också gymnasieskolorna
            och gymnasiesärskolorna.
          </note>
          <note>
            Det är ett antal förslag som regeringen nu lägger fram och som
            riksdagen förhoppningsvis ska klubba i morgon. De ska ses som
            ett led i en lång kedja av åtgärder som den rödgröna regeringen
            har jobbat med sedan 2014 och som regeringen absolut kommer att
            fortsätta arbeta med. Eleverna i våra skolor över hela landet
            är värda det.
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 9 Svar på interpellation 2020/21:696 om yrkeschaufförernas
            arbetsmiljö
          </note>
          <note>
            Anf. 24 Infrastrukturminister TOMAS ENEROTH (S):
          </note>
          <note>
            Fru talman! Sofia Westergren har frågat arbetsmarknadsministern
            om hon tänker ta initiativ för att förbättra yrkeschaufförers
            arbetsmiljö med anledning av den pågående klimatdebatten. Arbetet
            i regeringen är så fördelat att det är jag som ska besvara interpellationen.
          </note>
          <note>
            Regeringen lämnade den 16 april propositionen Framtidens infrastruktur
            – hållbara investeringar i hela Sverige till riksdagen. I propositionen
            föreslår regeringen ekonomiska ramar på sammantaget 876 miljarder
            kronor. Det innebär den största ekonomiska ramen för infrastruktur
            någonsin, både för att ta hand om och utveckla befintlig infrastruktur
            och för att genomföra nya investeringar i hela landet. Det kommer
            att vara en viktig del i arbetet för klimatomställningen av transportsektorn,
            ökad konkurrenskraft och förbättrade förutsättningar för såväl
            företag som yrkesaktiva i hela transportnäringen.
          </note>
          <note>
            Jag håller också med Sofia Westergren om att yrkeschaufförernas
            arbetsmiljö och villkor är en mycket viktig fråga. Det är av den
            anledningen regeringen varit ledande i arbetet både inom EU och
            nationellt för att skapa ordning och reda på vägarna. Förra sommaren
            togs ett historiskt beslut när mobilitetspaketet antogs, ett reformpaket
            som kommer att förbättra arbetsvillkoren för yrkesförare i hela
            EU. I det arbetet har regeringen tillsammans med svensk fackföreningsrörelse
            och åkerinäring stått eniga.
          </note>
          <note>
            Det är i sammanhanget värt att påpeka att när Sofia Westergrens
            parti senast satt i regeringsställning hände ingenting för att
            stärka yrkeschaufförernas arbetsvillkor. Tvärtom reserverade sig
            Moderaterna mot regeringens förslag att skärpa reglerna vid exempelvis
            utstationering. Moderaterna ansåg regeringens förslag vara protektionistiskt
            och hämmande för den fria rörligheten .
          </note>
          <note>
            Avslutningsvis vill jag understryka att re geringen kommer att
            fortsätta arbeta med att förbättra såväl trafiksäkerheten som
            arbetsmiljön på landets vägar. A ntalet omkomna i vägtrafiken
            ska halveras . I den nyligen besluta ­ de arbetsmiljöstrategin
            förstärker vi dessutom arbetet för goda arbetsvillkor . Det är
            en politik som kommer att förbättra förutsättningarna för god
            arbetsmiljö och trygghet för yrkeschaufförerna.
          </note>
          <note>
            Anf. 25 SOFIA WESTERGREN (M):
          </note>
          <note>
            Fru talman! Yrkeschaufförernas arbetsmiljö blir allt sämre. Det
            är flera saker som påverkar detta. Jag ska ge några exempel.
          </note>
          <note>
            Det finns för få uppställningsplatser, och värre blir det eftersom
            uppställningsplatser byggs om till poliskontrollplatser. Många
            uppställningsplatser är ofräscha – jag vill faktiskt säga att
            de rent av är äckliga. Rån ‑ och överfallsrisken är stor.
          </note>
          <note>
            Lastbilsförare är ett av de dödligaste yrkena. I nio fall av
            tio är chauffören inte vållande till olyckan, men de psykiska
            skadorna kan vara bestående. Jag vet, för jag har ingått i samtalsresursen
            för dessa chaufförer. Det är något som heter kollegehjälpare och
            som SOS kontaktar vid behov.
          </note>
          <note>
            Sedan är det kör- och vilotidsregler som alltför ofta höjer chaufförers
            stressnivå. Reglerna är för fyrkantiga för att fungera i en komplex
            trafikmiljö.
          </note>
          <note>
            Vägarna blir smalare och passager krokigare. Rondeller görs för
            små för stora transporter att köra runt i. Vägrenen sparas det
            in på. Ibland byggs det ingen vägren, eller så görs den smalare
            och upplevs vara av sämre kvalitet. Vägrenen är viktig för att
            trafiken ska flyta. Den kan användas för att släppa förbi bakomliggande
            fordon och på så sätt bidra till en lugn trafikrytm.
          </note>
          <note>
            I dag är trafiktätheten hög, och trafikanterna är stressade.
            Det är alltid farligt om bakomvarande bilister känner frustration
            och väljer att ta onödiga risker med omkörning.
          </note>
          <note>
            Städer och tätbebyggda centrumkärnor bygger bort trafik i allt
            högre grad. De chaufförer som behöver ta sig in där känner stress.
            De ska kläm ­ ma sig in på trånga gator med parkerade bilar, och
            överallt står det skyltar om stoppförbud.
          </note>
          <note>
            Här i Stockholm var det tidigare en ensam handläggare som skötte
            ärendena. När ett åkeri behövde få godkänt att stanna på gatan
            blev det en handläggning som kunde ta flera dagar. Var inte handläggaren
            på plats tog det längre tid. För en bransch med kunden i centrum
            är det en orimligt lång tid. Detta sätter stor press på chauffören
            att lösa problem som uppstår under dagen , för att göra kunden
            nöjd.
          </note>
          <note>
            En svårighet med lastbilar är att det finns ett parti vid lastbilens
            framhjul som kallas döda vinkeln. Vad som händer i det partiet
            ser inte chauffören, så bilar som tränger sig in tätt vid en lastbil
            blir osynliga. Nu kommer mer av kameraövervakning runt lastbilar
            och tv-monitorer för att säkra upp detta.
          </note>
          <note>
            Jag vill berätta om när jag var åkare och en av mina chaufförer
            flyttade en bil framför sig flera meter. Killen i personbilen
            var skärrad men oskadd. Killen förstod inte att han var osynlig
            när han klämde sig in framför lastbilen. Några dagar senare fick
            killen åka med chauffören i lastbilen för att uppleva den döda
            vinkeln. Killen blev faktiskt chockad av insikten om den döda
            vinkeln. Jag tror inte att han kommer att göra ett sådant tajt
            filbyte igen.
          </note>
          <note>
            Fru talman! Jag vill fråga infrastrukturminister Eneroth om han
            ser att vissa infrastrukturförändringar, som att bygga bort trafiken
            i tätort, små rondeller, ekonomivägar utan vägren och så vidare,
            leder till en försämrad trafiksituation och sämre arbetsmiljö
            för yrkeschaufförer.
          </note>
          <note>
            Anf. 26 LARS BECKMAN (M):
          </note>
          <note>
            Fru talman! Tack, Sofia Westergren, för en väldigt viktig interpella
            ­ tion, som handlar om yrkeschaufförers arbetsmiljö!
          </note>
          <note>
            Fru talman! Det får väldigt, väldigt svåra konsekvenser när man
            har ett bilfientligt parti i regeringen. Konsekvenserna kunde
            vi se på TV4 nu i helgen. I ett nästan unikt TV4-reportage gick
            Trafikverket ut och konstaterade att det förslag till vägunderhåll
            som regeringen har lagt fram inte ens räcker för att underhålla
            de vägar som finns.
          </note>
          <note>
            Jag förstår att infrastrukturministern varken läser rapporter
            från Trafikverket eller tar del av medier i Gävleborg. Men hade
            han gjort det hade han till exempel kunnat lyssna på P4 Gävleborg,
            som nyligen larmade: Gävleborg har de sämsta vägarna i landet.
            Låt det sjunka in, fru talman!
          </note>
          <note>
            Fru talman! Det är ett län där vi har en helt fantastisk industri,
            där vi har en helt fantastisk skogsindustri. Vad blir då konsekvenserna
            för timmerbilsföraren Viktor Lindblom, som ofta är ute och kör
            på vägarna i Gäv ­ leborg? Han blev intervjuad i P4 Gävleborg,
            och han sa: ” Det hoppar och far och kränger åt sidorna, grejerna
            far illa .”
          </note>
          <note>
            Fru talman! Jag skulle vilja säga: Chauffören far illa. Den fråga
            man ställer sig är: Hur långt tänker regeringen låta det bristande
            underhållet gå? När kommer ett skyddsstopp att påkallas?
          </note>
          <note>
            Fru talman! Det var en livsfarlig situation i vintras i Gävleborg.
            Det är fullkomligt livsfarligt när det är blixthala vägar. Människor
            dör utefter Sveriges vägar för att vi inte ser till att ha ett
            vägunderhåll som heter duga. Det är faktiskt skamligt dåligt.
          </note>
          <note>
            Det är lätt att tänka på yrkeschaufförerna som är lastbilschaufförer,
            som min kollega Sofia tog upp. Men minst lika viktiga är alla
            andra yrkeschaufförer. Jag tänker på min vän Roger från Boden.
            Han är resande säljare. Han har ett distrikt, fru talman, där
            han reser från Kiruna i norr till Edsbyn i söder. Han kör 5 000–6
            000 mil per år utefter E4:an och andra vägar.
          </note>
          <note>
            Fru talman! Jag är helt säker på att Rogers dotter och familj
            vill att Roger ska komma hem i levande skick varje fredag. Men
            risken ökar för varje dag som går när vägarna är så dåliga att
            bilen kan få sladd och när det är så halt att man inte kan bromsa.
            Det är inte meningen att det ska vara så här i Sverige 2021: Vi
            har vägar som är sämre än forna öststatsländers. Det är vägar
            som innebär att yrkeschaufförer riskerar att dö.
          </note>
          <note>
            Det duger inte, fru talman, när Trafikverket gick ut i helgen
            och sa: Det är en underbudget med 50 miljarder för underhåll.
            Det är 50 000 miljoner. Och människor riskerar att dö.
          </note>
          <note>
            Men det handlar naturligtvis inte bara om Roger från Boden. Det
            handlar naturligtvis inte bara om yrkeschauffören som kör lastbil.
            Jag tänker på hemtjänstpersonalen. Jag tänker på ambulansföraren.
            Jag tänker på polisbilen i utryckning i Hälsingland, där polismannen
            riskerar att dö på grund av att regeringen skär ned på vägunderhållet.
          </note>
          <note>
            Jag skulle vilja fråga ministern: När kommer det att komma mer
            pengar till vägunderhåll, som gör att människor inte riskerar
            att dö i Sverige?
          </note>
          <note>
            Anf. 27 THOMAS MORELL (SD):
          </note>
          <note>
            Fru talman! Detta är en fråga som berör mig. Därför har jag blandat
            mig i interpellationsdebatten. Det handlar om yrkesförarnas arbetsmiljö.
          </note>
          <note>
            I vintras omkom en erkänt duktig förare i en trafikolycka. Han
            gled av vägen. När lastbilen åkte ned för dikeskanten – det var
            en ganska hög kant – hamnade hytten i kläm. Och med full last
            fick det dramatiska konsekvenser. Körde han för fort? Betedde
            han sig illa? Eller vad var det som var orsaken till olyckan?
            Jo, det var bristande vägunderhåll som gjorde att hela skjutsen
            gick av vägen. Och det resulterade i att föraren omkom.
          </note>
          <note>
            Det är precis som Sofia sa tidigare: Yrkeschaufför är ett riskyrke.
            Det dör ungefär tio yrkesförare om året i trafikolyckor. Det varierar
            från år till år, men det ligger där någonstans om man tittar över
            tid.
          </note>
          <note>
            Vägarna är dåliga. De är sagolikt dåliga på sina ställen. Och
            alla som har kört tunga fordon vet vad det innebär att sitta bakom
            ratten när det skumpar och far och man inte riktigt vet om det
            bär och om vägen håller. Det händer trots allt då och då att vägkanten
            brister och att bilarna hamnar i diket. I bästa fall blir det
            bara materiella skador. I sämsta fall är det människor som skadas
            eller rent av avlider.
          </note>
          <note>
            Sofia tog upp väldigt mycket av det som hon upplevde som åkare
            under den tid hon var aktiv där. Jag ska ta upp en annan sak,
            och det har med busstrafik att göra. Bussförarna är också en kategori
            av yrkesförare. De har dessutom ansvar för sina passagerare. I
            genomsnitt har en buss 10 resenärer, men det kan vara upp till
            50 resenärer. Föraren, som sitter bakom ratten, har ansvar för
            att resenärerna kommer fram hela och trygga.
          </note>
          <note>
            Men det blir allt svårare. Jag har en tidigare svåger som jag
            satt och pratade med mycket i vintras på grund av det dåliga vägunderhållet.
            Det gällde just vinterföret och hur besvärligt det har blivit.
            Han har kört buss sedan mitten av 70-talet. Det har blivit besvärligt
            de senaste åren att köra på ett tryggt och säkert sätt, för vägarna
            håller inte den standard man rimligen kan begära. Nu pratar vi
            inte enbart om yrkesförarens säkerhet, utan nu pratar vi även
            om passagerarnas säkerhet, de som sitter i bussen.
          </note>
          <note>
            Här har regeringen ett stort ansvar. Man ger inte tillräckligt
            med resurser för att säkerställa underhållet. Man ger inte tillräckliga
            resurser för att säkerställa underhållet på vinterväg.
          </note>
          <note>
            I samband med dödsolyckan i vintras bildades det en grupp på
            Face ­ book som heter: Vägen är vår arbetsplats!!! Där kunde man
            se förare som åkte på skorna på vägen, för den var isbelagd. Jag
            kan försäkra statsrådet att något av det värsta man kan råka ut
            för är när man inte kommer upp i en backe och när de varma hjulen
            smälter isen som är där under och det bär iväg baklänges. Jag
            har själv råkat ut för det vid två tillfällen. Det slutade lyckligtvis
            med att jag ställde upp bakändan i en snökant. Det blev inte värre
            än så. Men jag har en släkting som åkte av vägen baklänges och
            skrotade hela ekipaget. Han klarade sig trots allt väl i den olyckan,
            men det kunde ha slutat precis hur som helst.
          </note>
          <note>
            Anf. 28 Infrastrukturminister TOMAS ENEROTH (S):
          </note>
          <note>
            Fru talman! Det är utmärkt att vi får en diskussion i riksdagen
            om yrkeschaufförernas arbetsmiljö. Det är en fråga som inte bara
            ligger arbetsmarknadsministern eller mig varmt om hjärtat utan
            hela regeringen.
          </note>
          <note>
            När jag pratar med chaufförer brukar de säga att det som de tycker
            är jobbigast är tidspressen. Det är vetskapen om att det är väldigt
            tajt om tid, att man måste leverera och att deras åkerier pressas
            av att konkurrenterna har lägre löner, sämre arbetsvillkor och
            inte investerar i fordon som klarar klimatkraven. De drabbas av
            osjyst konkurrens, och då stressas man till att köra allt fortare.
          </note>
          <note>
            Även Trafikverkets och Transportstyrelsens utredningar visar
            att yrkeschaufförer kör allt fortare för att arbetsvillkoren är
            sådana. Detta handlar alltså inte om vägkvaliteten utan om att
            bristande kontroll av yrkestrafiken har varit ett faktum under
            lång tid.
          </note>
          <note>
            Så var det när Moderaterna styrde det här landet. Inte en enda
            insats gjordes för att begränsa den osjysta konkurrensen inom
            transportsektorn. Först efter valet 2014 fick vi klampning, beställaransvar,
            sanktionsavgifter och, på tal om vad Thomas Morell nämner, vinterdäckskrav
            på fordon. Sådana krav fanns tidigare inte för alla däck på lastbilarna,
            och detta kunde inte minst utländska lastbilar med lägre kostnader
            och pressade priser begagna sig av.
          </note>
          <note>
            Nu är mobilitetspaketet dessutom i hamn. Sveriges regering har
            drivit det i EU, och det innebär att vi har fått europeiska regler.
            Det är ju det som reglerar arbetsvillkoren för yrkeschaufförerna
            i Europa, vilket innebär att nu är det utstationering från dag
            ett som gäller. Det är därför som jag i interpellationssvaret
            väljer att citera hur Moderaterna har hanterat det och att de
            tycker att det är protektionistiskt.
          </note>
          <note>
            Min fråga till Sofia Westergren och Lars Beckman får därför bli:
            Tyck ­ er ni fortfarande att det är protektionism att ställa krav
            på utstationering från dag ett? Tycker ni att det är okej med
            dumpade löner på svensk arbetsmarknad? Ska svenska yrkeschaufförer
            tvingas konkurrera med personer som har usla, låga löner och dåliga
            arbetsvillkor? Tycker ni att det är okej att svenska åkerier ska
            behöva möta konkurrens från östeuropeiska eller baltiska åkerier
            som inte följer de villkor som borde gälla, eftersom ni har motarbetat
            lagen om utstationering och de regler som nu finns och kallar
            det protektionism?
          </note>
          <note>
            Som sagt, de yrkeschaufförer som jag pratar med talar om att
            det handlar om stressen och pressen.
          </note>
          <note>
            För att ta den andra delen av frågan, fru talman, är det naturligtvis
            alltid viktigt att vi har bra kvalitet på våra vägar. Då är det
            så att Trafikverket aldrig har haft så mycket resurser för vägunderhåll
            som nu. Efter år av underinvesteringar, när inte minst en moderatledd
            regering valde att prioritera skattesänkningar i stället för att
            investera i infrastruktur, har vi nu valt att lägga mer resurser
            än någonsin på att förbättra standarden på vägarna. Visst, det
            kommer att ta tid att se till att standarden blir riktigt bra
            överallt. Det tar tid, eftersom Lars Beckman och hans parti under
            den tid han satt i riksdagen och vi hade en moderatledd regering
            valde att prioritera skattesänkningar i stället för vägunderhåll.
          </note>
          <note>
            Nu har vi en ordning där vi sakta men säkert försöker att förstärka
            kvaliteten på det svenska vägnätet. Men det är tufft, eftersom
            det är tungt belastat. Däri ligger en annan del av lösningen:
            Låt oss se till att mer av godset kan gå över på järnväg , så
            att vi i stället för att ha tungt belastade vägsträckor kan transportera
            mer gods på järnväg! Det gäller till exempel väg 40 mellan Göteborg
            och Borås. Det vore väl bättre att satsa på järnvägen och få en
            ny järnvägssträcka mellan Göteborg och Borås. Men även där säger
            Moderaterna nej.
          </note>
          <note>
            Frågan är därför: Hur får ni ihop kalkylen? Är det rimligt, för
            att ta grundfrågan, att vi ska ha dumpade löner på svensk arbetsmarknad?
          </note>
          <note>
            Anf. 29 SOFIA WESTERGREN (M):
          </note>
          <note>
            Fru talman! Regeringen kallar sig feministisk. Jag vill bidra
            med en inblick i hur det är för kvinnliga lastbilschaufförer.
          </note>
          <note>
            När jag var yrkesverksam körde jag nästan bara till bensinstationer
            för att leverera bensin och diesel. Då kunde jag använda kundtoaletterna.
            I dag är det annorlunda på flera sätt. Jag hör att det i dag inte
            finns något annat val än en toarulle i skogen, eftersom rastplatser
            saknas eller är för sunkiga.
          </note>
          <note>
            Chauffören som levererar bulk som dammar vid leverans berättar
            hur han löser sitt dagliga duschbehov genom att ha en femlitersdunk
            stående på passagerarsidan. Han tar på sig sina badbyxor och slår
            dunken över huvudet ståendes på en parkering någonstans i Sverige.
            Han duschar helt enkelt på det viset. Samme chaufför säger att
            det är kallt i Umeå på vintern när proceduren görs.
          </note>
          <note>
            Under pandemin har serviceställen stängt klockan 20.00 eller
            20.30, och kommunerna har stängt sina toaletter helt på grund
            av covid-19. Chaufförer berättar att de på grund av pandemin inte
            längre får låna kund ­ toaletterna så som de tidigare har gjort
            och som jag gjorde under min tid som yrkeschaufför. Chaufförer
            funderar också på om restaurangerna vid vägen någonsin kommer
            att ha nattöppet igen.
          </note>
          <note>
            Fru talman! Pandemin har utelämnat en hel yrkesgrupp, och det
            påverkar deras arbetsmiljö ordentligt. Fler åkerier vill anställa
            kvinnor, men det som har hänt under pandemin är att chaufförers
            arbetsmiljö har försämrats. Allra värst är det för kvinnliga chaufförer.
            I kombination med den ökade bristen på uppställningsplatser leder
            detta till försämrad arbetsmiljö och ökad stress för yrkeschaufförer.
          </note>
          <note>
            Uppställningsplatser är en del av infrastrukturen och därför
            ett statligt ansvar. Regelverket för de transeuropeiska nätverken
            föreskriver också att det ska finnas rastplatser för lastbilar
            med jämna intervall.
          </note>
          <note>
            Fru talman! Anser infrastrukturministern att Sverige lever upp
            till regelverket när det gäller uppställningsplatser? Jag vill
            fråga ministern hur detta har kunnat ske under en tid när regeringen
            kallar sig feministisk. Då avser jag det jag tog upp i mitt första
            inlägg.
          </note>
          <note>
            Anf. 30 LARS BECKMAN (M):
          </note>
          <note>
            Fru talman! Om man sätter ett parti som starkt ogillar mobilitet,
            vägar och infrastruktur i en regering får man alltså den regering
            och det vägunderhåll som vi nu har i Sverige.
          </note>
          <note>
            Det här är en rubrik hos SVT Gävleborg: ” Gävleborg har landets
            säm ­ sta statliga vägar: ’ Mycket dåligt läge ’.” Texten fortsätter
            längre ned: ” I nuläget ligger Gävleborg på sista plats i riket
            gällande vägkvaliteten, där nästan 25 procent av vägarna är ’
            mycket dåliga ’ . ”
          </note>
          <note>
            Fru talman! Det får vi nästan låta sjunka in: 25 procent av vägarna
            är mycket dåliga.
          </note>
          <note>
            Vad blir då konsekvenserna av regeringens politik? Jo, precis
            det som den här interpellationen handlar om, nämligen att människor
            riskerar att dö efter våra vägar. Yrkeschaufförer, sjuksköterskor,
            poliser, räddningstjänst, säljare, elektriker, rörmokare – massor
            av människor är beroende av bil samt lätta och tunga lastbilar.
            Det kommer att ta lång tid att återupprätta det svenska vägnätet
            efter experimentet med att låta Miljöpartiet styra Sveriges vägunderhåll.
          </note>
          <note>
            Det är talande att ministern ägnar tre minuter åt att prata om
            allt annat än det som interpellationen handlar om. Det kan ju
            vara så enkelt att ministern skäms, fru talman. Det kan vara så
            enkelt att ministern inte vill tala om regeringens politik, att
            han som socialdemokrat försöker skyla över Miljöpartiets hat mot
            mobilitet och vägunderhåll.
          </note>
          <note>
            Det kan vara så enkelt, fru talman. Jag vet inte. Det får väl
            ministern svara på.
          </note>
          <note>
            Jag vill ändå fråga ministern: Är det rimligt att man inte kan
            köra efter vägar i Sverige utan att riskera att dö?
          </note>
          <note>
            Anf. 31 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Precis som Lars Beckman gjorde här på slutet kan jag konstatera
            att det över huvud taget inte kom några svar på det som interpellationen
            handlade om. I stället kom det en massa annat, bland annat om
            mobilitetspaketet. Det har ingenting med våra dåliga vägar att
            göra. Sedan kommer beställaransvaret , precis som vanligt, upp
            som svar på en fråga. Beställar ­ ansvaret hamnade ju i diket
            för 14 dagar sedan – det vet jag att statsrådet har fått information
            om – på grund av att det inte fungerar. Vi har varit många som
            har kritiserat det under lång tid.
          </note>
          <note>
            Vad som måste göras där ute är att se till att vägunderhållet
            fungerar. Statsrådets svar på detta är att vi ska lyfta över mer
            gods från väg till järnväg. Det kan jag hålla med om, där så är
            möjligt. Men man ska vara klar över att nio av tio transporter
            sker på lastbil – och att det finns ett skäl till det. Antingen
            kanske godset inte går att transportera på järnväg, eller också
            finns det helt enkelt ingen järnväg att köra på. Det kan också
            vara ett svar. Hur det än är måste dock lastbilen finnas i början
            eller slutet av en transport alldeles oavsett om transporten går
            på järnväg. Att lägga över transporter på järnväg är alltså inte
            ett svar på den fråga som handlar om bristande underhåll på vägarna.
          </note>
          <note>
            Det är ändå på det viset att det inte lär bli vare sig mat eller
            kläder till våra medborgare i landet om lastbilen stannar. Lastbilen
            har en otroligt viktig funktion för att försörja både industri
            och privatpersoner i deras vardag. Nu måste det till ett ökat
            vägunderhåll, både sommar och vinter, så att vi på ett tryggt
            sätt kan transportera oss själva och det gods som måste gå på
            väg.
          </note>
          <note>
            Anf. 32 Infrastrukturminister TOMAS ENEROTH (S):
          </note>
          <note>
            Fru talman! Jag tycker att det är anmärkningsvärt när Thomas
            Morell som ledamot anser att mobilitetspaketet inte har någonting
            med villkoren på svensk transportmarknad att göra . Den här debatten
            handlar om yrkeschaufförernas arbetsvillkor, och det jag talar
            om är det som Emma Brodin i nätverket för kvinnliga yrkeschaufförer
            inom Transportarbetareförbundet berättar för mig. Bland annat
            handlar det om pressen i arbetslivet – om tidspressen och konkurrensen
            från dem som inte har avtalsenliga löner eller sjysta arbetsvillkor.
          </note>
          <note>
            Jag tycker att det är symtomatiskt att moderater och sverigedemokrater
            inte svarar på en enda fråga om utstationering eller om villkoren
            för löner ­ na för dem som arbetar på svensk arbetsmarknad inom
            transportsektorn – det man tidigare kallade protektionism – när
            vi nu äntligen har drivit igenom ett regelverk som gör det möjligt
            att värna arbetsvillkoren för dem som jobbar på svensk arbetsmarknad.
            Jag noterar att man inte andas ett ljud om arbetsgivarens ansvar
            för de anställda inom transportnäringen.
          </note>
          <note>
            Den rapport Lars Beckman hänvisade till – som för övrigt inte
            säger att enbart Gävleborg har sämst vägar, utan jag tror att
            det handlar om fem eller sex olika län som i alla sammanhang har
            sämst vägar – är framtagen av Transportföretagen. Det är en bransch-
            och arbetsgivarorganisation som vill lägga fokus på kvaliteten
            i vägarna, vilket är helt legitimt och rätt.
          </note>
          <note>
            Jag skulle dock någon gång vilja se Lars Beckman, eller för den
            delen företrädare för Moderaterna och Sverigedemokraterna, fundera
            över arbetsgivarens ansvar för den arbetsmiljö som de anställda
            har. Om vi nu för en interpellationsdebatt som handlar om chaufförernas
            arbetsvillkor borde den nämligen kunna handla om deras löner och
            avtalsvillkor, deras arbetssituation och stressen i arbetslivet.
            Inom transportpolitiken reglerar vi mycket av detta, inte minst
            med utstationeringen. Om vi ska ha någon trovärdighet i den här
            debatten tror jag att det är viktigt att lyfta upp frågan vad
            det verkligen är som pressar.
          </note>
          <note>
            Sedan är det naturligtvis så, som jag har sagt tidigare, att
            vi skjuter till mer resurser än någonsin till både vägunderhåll
            och till att säkra kvaliteten i svensk infrastruktur. Det behövs.
            Efter år av underinvesteringar är det helt nödvändigt. Men det
            är klart att svensk åkerinäring och de som jobbar inom transportbranschen
            pressas hårt. I ett exportberoende industriland som Sverige är
            transporter en ganska stor kostnad, och det finns en hård kostnadspress.
            Det är en del svenska företag som i stället väljer att anlita
            utländska entreprenadföretag för att bedriva detta.
          </note>
          <note>
            Tidigare har det kunnat göras genom dumpade löner och alltför
            låga kostnader. Jag tycker inte att det är rimligt. Jag tycker
            att åkerier i Sverige som följer kollektivavtalet, som investerar
            i fordon som ska klara klimatkraven och som vill göra ett bra
            jobb inte ska möta osjyst konkurrens. De ska kunna veta att även
            utländska företag som kör i Sverige är skyldiga att följa inte
            minst reglerna om utstationering.
          </note>
          <note>
            Nu får du chansen en gång till, Sofia Westergren! Kan du säga
            någonting om huruvida ni fortfarande tycker att utstationeringsreglerna
            är protektionism? Är det fel att ställa krav på vilka villkor
            som en stor del av den lastbilstrafik som bedrivs i Sverige ska
            ha? Det är mina frågor.
          </note>
          <note>
            Anf. 33 SOFIA WESTERGREN (M):
          </note>
          <note>
            Fru talman! Som arbetsgivare till mina chaufförer förr om åren
            ansåg jag det vara viktigt att de hade avtalsenliga löner, så
            på den frågan blir svaret ett rungande ja. Utstationeringsdirektivet
            får jag återkomma till infrastrukturministern om, fru talman.
            Men med mina åtta och ett halvt år i Sveriges Åkeriföretag Västra
            Götalands styrelse har jag klara tankar om cabotageregler och
            annat. Jag vill verkligen att våra chaufförer ska ha en bättre
            konkurrenssituation gentemot utländska åkare och utländska chaufförer.
          </note>
          <note>
            Kör- och vilotidsreglerna är fyrkantiga i en komplex trafikmiljö.
            Där borde vi kunna göra mer. Det är yrkeschaufförerna som betalar
            priset, och det är deras arbetsmiljö som tar stryk. Jag vill berätta
            om en före detta kollega, Mathias Karlman, som gjorde en resa
            han gjort många gånger: från Sälen hem till Stenungsund, där både
            jag och Mathias bor. Han är alltså en kollega, så det är inget
            mer än det. Det var fredag, och han hade legat ute hela veckan.
            Hemma väntade hans fru och tre barn på att pappa ska komma hem
            till middagen. På grund av fjällresenärer och vägarbete gick tiden
            snabbare än milen, och arbetstiden tog slut i Trestadscenter –
            bara några mil hemifrån. Det blev därför ytterligare en natt i
            hytten, och han kom hem först på lördagen.
          </note>
          <note>
            Det skulle minska stressen och förbättra arbetsmiljön väsentligt
            om vi kunde jobba med att göra kör- och vilotidsreglerna mer flexibla.
          </note>
          <note>
            Anf. 34 Infrastrukturminister TOMAS ENEROTH (S):
          </note>
          <note>
            Fru talman! Jag ser fram emot att få ett svar om hur Moderaterna
            ser på frågan om utstationering, för nu är det ju skarpt läge.
            Vi har förhandlat fram nya regler och ett nytt mobilitetspaket
            på Europanivå, och det skedde inga förhandlingar tidigare. Under
            en socialdemokratiskt ledd regering har vi dock fått en unik överenskommelse
            inom EU som gör att vi nu kan ställa krav på vilka villkor som
            ska gälla inom transportsektorn.
          </note>
          <note>
            Överenskommelsen innebär att utstationering ska gälla från dag
            ett för trafik i kombitrafik på vägdelen men också på cabotagetrafik.
            Det gör att det kommer att finnas helt andra förutsättningar att
            ställa krav just på vilka villkor som utländska chaufförer har
            i Sverige. Poängen är dels att hindra att vi utnyttjar människor
            på svensk arbetsmarknad. Det är den ena delen, och den är ju självklar.
            Men den andra poängen är att svenska åkerier ska mötas av en sjyst
            konkurrenssituation så att vi inte har ett läge där de tvingas
            konkurrera med dem som har kanske hälften så hög lön som en svensk
            yrkeschaufför.
          </note>
          <note>
            Jag tror att vi mer än någonsin behöver jobba tillsammans för
            att stärka statusen för dem som jobbar inom transportsektorn,
            för vi kommer att behöva fler som söker sig dit. Vi kommer att
            behöva fler som söker sig till en transportsektor som har stora
            utmaningar i omställningen, och vi kommer inte minst att behöva
            fler kvinnor inom transportsektorn. Jag brukar säga att 2 procent
            av de anställda inom sjöfarten är kvinnor och att det är 7 procent
            inom luftfarten. Bland lastbilschaufförer tror jag att det är
            11 procent som är kvinnor. Det går inte an att branschen talar
            om att det är svårt att klara kompetensförsörjningen om man ensidigt
            letar bland män.
          </note>
          <note>
            Ska vi få fler att söka sig transportsektorn måste vi hyfsa villkoren.
            Det handlar om utstationering och om löner och avtalsvillkor –
            men också om arbetsmiljön och om goda förutsättningar för att,
            inte minst, ha fungerande rastplatser. Trafikverket jobbar intensivt
            med detta, tillsammans med branschen.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:705 om Riksrevisionens rapport
            om besiktningsmarknaden
          </note>
          <note>
            Anf. 35 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig vilka åtgärder regeringen
            avser att vidta för att säkerställa att Transportstyrelsen utövar
            tillsyn över besiktningsbranschen.
          </note>
          <note>
            Besiktningsverksamheten är en viktig samhällsservice som måste
            fungera för att vi ska ha trafiksäkra och miljövänliga fordon
            på våra vägar. Regeringen har tagit emot Riksrevisionens rapport
            och ska nu analysera den och återkomma till riksdagen med regeringens
            slutsatser och kommentarer.
          </note>
          <note>
            När det gäller tillsyn krävs i dag att besiktningsföretaget är
            ackrediterat från Styrelsen för ackreditering och teknisk kontroll,
            Swedac, för att det ska få etablera sig inom fordonsbesiktningsmarknaden.
            Swedac granskar, godkänner och följer upp att besiktningsföretagen
            har den kompetens och de rutiner som krävs men också att de är
            oberoende och exempelvis inte säljer eller reparerar bilar till
            sina kunder. Vidare måste besiktningsteknik ­ erna som genomför
            besiktningarna vara personcertifierade av ett ackredi ­ terat
            certifieringsorgan för uppgiften. Det är med andra ord såväl Swedac
            som Transportstyrelsen som utövar tillsyn gentemot de aktörer
            som är eta ­ blerade på marknaden.
          </note>
          <note>
            Riksrevisionen har utfört granskningen mot bakgrund av att den
            moderatledda regeringen 2010 beslutade att omreglera besiktningsmarkna
            ­ den. Utvärderingen aktualiserar frågan om det lämpliga i att
            överföra samhällsviktig samhällsservice till marknadslösningar
            när det gäller pris ­ utveckling, tillgänglighet i hela landet
            och omfattningen av den statliga kontrollen och tillsynen över
            marknaden. Generellt kan konstateras att priset för kontrollbesiktning
            har ökat med 56 procent sedan 2010. Under samma period har konsumentprisindex
            ökat med bara 10 procent.
          </note>
          <note>
            Anf. 36 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            Det är av yttersta vikt att fordonen ute på våra vägar fungerar.
            När man har besiktigat sitt fordon lever man i tron att det är
            i trafiksäkert skick. Därför är det oerhört viktigt att den som
            utför kontrollen gör det på rätt sätt.
          </note>
          <note>
            Nu har det gått några år sedan jag gjorde kontroller på väg,
            men för inte så länge sedan pratade jag med en person som konstaterade
            att ett fordon fick körförbud strax efter att den hade genomgått
            en årlig besiktning. Jag råkade själv vid flera tillfällen ut
            för att jag stoppade ett fordon som fick körförbud trots att det
            besiktigats bara ett par timmar tidigare.
          </note>
          <note>
            Så får det inte vara. När ett fordon ute på väg beläggs med körförbud
            beror det på att det finns en teknisk brist som är så allvarlig
            att fordonet riskerar att haverera. Är det bromsar eller draganordning
            på ett tungt fordon förstår var och en vilka konsekvenser det
            kan bli.
          </note>
          <note>
            Det som fick mig att reagera i rapporten är att det inte sker
            någon tillsyn av dem som har uppdraget att göra besiktningarna,
            det vill säga Transportstyrelsen. Det står i rapporten: ”Vidare
            bedömer Riksrevisionen att regeringen har varit informerad om
            det minskade tillsynsarbetet genom de årliga marknadsrapporterna,
            men ändå inte styrt Transportstyrelsen för att arbeta ändamålsenligt
            inom området.”
          </note>
          <note>
            Riksrevisionen konstaterar alltså att regeringen inte har gjort
            tillräckligt för att utöva tillsynen och därmed säkerställa att
            besiktningen av fordonen sköts på ett bra sätt.
          </note>
          <note>
            Det har sedan varit en prisökning på 56 procent. Konsumentprisindex
            ligger på 10 procent. Ökningen av efterkontroller har varit 37
            procent. Detta kan sannolikt förklaras med att man har investerat
            i både lokaler och utrustning. Det finns ju fler aktörer i varje
            fall på nedsidan av Dalälven. Ovanför Dalälven är det lite magrare.
          </note>
          <note>
            Det som jag reagerar på, och det som fick mig att skriva interpellatio
            ­ nen, är att regeringen har vetskap om att det inte har skett
            tillsyn av verksamheten men ändå inte vidtagit åtgärder. Jag skulle
            gärna vilja ha svar av statsrådet.
          </note>
          <note>
            Anf. 37 Infrastrukturminister TOMAS ENEROTH (S):
          </note>
          <note>
            Fru talman! Jag tog upp i mitt svar att både Swedac och Transportsty
            ­ relsen utövar kontrollen. Men jag är naturligtvis bekymrad över
            utveck ­ lingen inom besiktningsbranschen med prisökningar på
            närmare 60 pro ­ cent. För inte så länge sedan kallade jag till
            mig representanter för besikt ­ ningsbranschen med anledning av
            att det finns ett antal orter i norra Sve ­ rige där verksamheten
            ska avvecklas. En del skulle få upp till 13 mil för att ta sig
            till närmaste besiktningsstation. Min kommentar i medierna i det
            sammanhanget var att om det visar sig att branschen inte kan ta
            ansvar för att säkra viktig samhällsservice i hela landet måste
            vi reglera och säker ­ ställa servicen i hela landet.
          </note>
          <note>
            Döm om min förvåning när jag noterar att Sverigedemokraterna,
            Thomas Morells parti, vill gå en annan väg. Ni motionerar i riksdagen
            och säger att avregleringen av bilprovningen har varit lyckad.
            Enligt Sverigedemokraterna är det alltså en lyckad reform när
            kostnadsökningarna har varit 60 procent och när utvecklingen riskerar
            att försämra servicen i glesbygden eller på landsbygden.
          </note>
          <note>
            Dessutom föreslår Sverigedemokraterna i motionen att det statliga
            ägandet av Bilprovningen ska avvecklas. Ni vill inte ens ha kvar
            svenska Bilprovningen, en statlig aktör, utan helt och hållet
            lämna över provningen till enbart privata aktörer, eftersom konkurrens
            enligt motionen i de allra flesta fall är ett sunt inslag på marknaden.
            Om detta innebär en utveckling där priserna ökar kraftigt och
            människor i glesbygd får försämrad tillgänglighet till samhällsservice
            tycker Thomas Morell och Sverigedemokraterna uppenbarligen att
            det är en framgångsrik väg.
          </note>
          <note>
            Kommer besiktningsmöjligheterna i hela landet och kvaliteten
            på besiktningarna att öka om man ytterligare privatiserar och
            avreglerar besiktningsbranschen? Vi har noterat i andra länder,
            till exempel Finland, där detta gjordes längre tillbaka i tiden,
            att man har sett sig nödgad att börja reglera igen. Jag oroar
            mig för att vi riskerar en sådan utveckling, och det är skälet
            till att jag har kallat till mig branschen. Jag utesluter inte
            att vi kan komma i ett läge där vi behöver reglera mer.
          </note>
          <note>
            Det är viktigt att Swedac har en väl fungerande kontroll och
            att Transportstyrelsen också kontrollerar, men i grunden måste
            vi ställa oss frågan om det är en rimlig ordning att ansvaret
            för att säkerställa en sådan grundläggande samhällsservice som
            besiktning, trafiksäkring av våra fordon, enbart ska åligga en
            statlig myndighet att kontrollera att det sker på rätt sätt. Jag
            tycker att det är viktigt att vi utvärderar och ser på effekten
            av den omläggning av besiktningsbranschen som skedde.
          </note>
          <note>
            Jag noterar att Sverigedemokraterna och Thomas Morell vill att
            den linje som Moderaterna drev igenom i Sveriges riksdag 2010
            ska fortgå, det vill säga att privatisera och avreglera och att
            inte säkerställa att samhällsservice finns tillgänglig i hela
            landet. Jag tycker att det är en olycklig utveckling.
          </note>
          <note>
            Anf. 38 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            Det skulle vara bra om statsrådet läste hela motionen, eller
            åtminstone var så pass ärlig att han berättade vad som står i
            motionen . Vi konstaterar att den stora fördelen är att köerna
            har försvunnit. När provningen var helt statlig kunde man få vänta
            en hel sommarsäsong för att få besiktiga sin mc eller husvagn,
            vilket är helt orimligt. Det problemet har försvunnit. Det är
            fördelen med verksamheten i dag. Men det är alldeles uppenbart
            att det brister i tillsynen, och därmed har man inte säkerställt
            kvaliteten.
          </note>
          <note>
            Låt oss titta på vad som står i rapporten från Riksrevisionen:
            ”Resurserna för tillsynen har minskat kraftigt. År 2011 hade Transportstyrelsen
            5,5 årsarbetskrafter som arbetade med tillsyn, varav 4 tillsynshandläggare,
            1 analytiker och 0,5 administratör. Antalet årsarbetskrafter har
            successivt minskat sedan dess. År 2020 slutade den sista tillsynshandläggaren
            som arbetade med stickprov och Transportstyrelsen saknar därmed
            personal för att genomföra de administrativa och fysiska stickproven.”
            Därmed säkerställs inte att besiktningarna fungerar som de ska.
          </note>
          <note>
            Swedac har en annan roll. De ska göra vandelsprövning av dem
            som ska bedriva verksamheten, men utöva tillsyn av hur det fungerar
            på själva besiktningsstationen ska Transportstyrelsen göra.
          </note>
          <note>
            En tidigare kollega till mig vid polisen har gjort dessa kontroller.
            I dag jobbar han inte , utan han är pensionär. Det arbetet är
            oerhört viktigt för att säkerställa att besiktningen sker på ett
            sådant sätt att när bilen rullar ut ur hallen är den i det skick
            som det står på papperet att bilen är. Står det att fordonet är
            godkänt i kontrollbesiktning ska bromsarna funka. Draganordningen
            ska vara i ett sådant skick att det går att hänga ett släp bakom,
            och styrleden ska inte glappa.
          </note>
          <note>
            Det är ju här man måste säkerställa att det fungerar; om det
            sedan är en statlig eller en privat aktör som gör jobbet är ointressant.
            Rullar det ut fordon ur hallen som är i så dåligt skick att polisen
            bara ett par timmar senare kan sätta körförbud på dem fungerar
            det inte – så enkelt är det.
          </note>
          <note>
            Det finns all anledning att titta över detta. Jag kommer att
            sätta mig ned med just den här rapporten som grund och se vad
            vi kan göra för att säkerställa att det fungerar. Om det är privat
            eller statlig verksamhet i framtiden får vi se. Vi måste dock
            säkerställa att man när man åker in och betalar en stor summa
            pengar för att få fordonet kontrollbesiktigat är trygg i att fordonet
            är godkänt när det står att det är det.
          </note>
          <note>
            Detta måste ses till via en statlig myndighet som säkerställer
            att besiktningsorganen gör det jobb som de ska göra. Om vi släpper
            på det blir det lika illa som det är ute på vägarna; det blir
            rena vilda västern.
          </note>
          <note>
            Anf. 39 Infrastrukturminister TOMAS ENEROTH (S):
          </note>
          <note>
            Fru talman! Thomas Morell säger att vi får se om det blir privat
            eller statlig verksamhet. Uppenbarligen är det inte så – i den
            motion som Sverigedemokraterna har lagt på riksdagens bord föreslås
            att även den sista statliga delen av verksamheten säljs ut. Ni
            vill ju privatisera ännu mer. Ni tycker att det är en lyckad reform.
          </note>
          <note>
            Det skulle vara intressant – Thomas Morell har ju ändå tid på
            sig att ytterligare kommentera detta – att höra Sverigedemokraternas
            argument för att mer privat ägande och ytterligare avreglering
            av besiktningsbranschen skulle innebära bättre besiktningskontroller.
            Prisökningarna har i varje fall varit anmärkningsvärda.
          </note>
          <note>
            Jag tycker att det är jättebra att Riksrevisionen gör den här
            granskning ­ en, och jag välkomnar den. Från regeringens sida
            tänker vi naturligtvis analysera den och svara till riksdagen.
            Det är viktigt att vi har en väl fungerande kontroll både från
            Swedacs sida och från Transportstyrelsens sida, för trafiksäkerheten
            är viktig. Om inte annat har vi till exempel nyligen manifesterat
            detta genom att stoppa och kriminalisera manipulation av mätarställningar
            för att säkerställa att man vet vad det är som gäller när man
            köper ett fordon och att man känner till kvalitetskriterierna.
            Här har också besiktningsbranschen haft ett starkt engagemang.
          </note>
          <note>
            Jag tror att det är otroligt viktigt att vi inser att de fordon
            som rullar på svenska vägar måste vara säkra. Där har vi som kunder
            och konsumenter ett ansvar när vi köper bilen; denna information
            ska vara korrekt . Men sedan måste fordonen också kontrollbesiktigas.
            Detta ska göras av personer som har god vandel, som kontrolleras
            och som är certifierade. Denna kon ­ troll ska finnas i hela landet.
            Det är därför jag blir orolig när vi ser att servicen faktiskt
            försämras i delar av landet.
          </note>
          <note>
            Även i samband med apoteksmarknadens avreglering har det blivit
            en uppsjö av företag som vill se möjligheterna att utveckla nya
            marknader i storstadsområdena och säkert också tjäna pengar på
            detta, eftersom det är så marknadsmekanismerna fungerar. Men det
            måste tas ansvar för att denna samhällsservice också finns i glesbygd
            och i hela landet. Just nu finns en uppenbar risk att vi får en
            försämrad möjlighet till service i delar av landet. Där måste
            besiktningsbranschen ta ett ansvar – annars kommer vi att behöva
            reglera den.
          </note>
          <note>
            Mot bakgrund av Sverigedemokraternas motionerande i detta är
            jag naturligtvis nyfiken på varför Thomas Morell och Sverigedemokraterna
            tycker att det är angeläget att ytterligare privatisera besiktningsbranschen.
            Jag tycker att det är viktigt att vi stärker säkerheten och kontrollen
            av fordonen.
          </note>
          <note>
            Anf. 40 THOMAS MORELL (SD):
          </note>
          <note>
            Fru talman! Tack, statsrådet, för svaret!
          </note>
          <note>
            Jag kan säga så här: Det är fullständigt ointressant om det öga
            som tittar på ett fordon är statligt anställt eller kommer från
            den privata sektorn. Ögat måste se om fordonet uppfyller de krav
            som finns i kontrollprogrammet; om det sedan är staten eller ett
            privat företag som gör bedömningen har ingen betydelse.
          </note>
          <note>
            Det måste falla ut i ett underkännande om kraven inte uppfylls.
            Så enkelt är det. Den som gör besiktningen måste göra en anmärkning
            om det är ett fel – om det sedan är staten eller ett privat företag
            är inte intressant.
          </note>
          <note>
            Denna rapport har ju kommit nu på vårsidan, och det är klart
            att vi också läser den – det vore konstigt annars. Men jag noterar
            att regeringen har varit saktfärdig även i det här.
          </note>
          <note>
            Det står så här på sidan 52: ”Detta har enligt Riksrevisionens
            bedömning medfört att Transportstyrelsen inte fullgör sitt tillsynsansvar
            över besiktningsbranschen. Vidare bedömer Riksrevisionen att regeringen
            har varit informerad om det minskande tillsynsarbetet genom de
            årliga marknadsrapporterna, men ändå inte styrt Transportstyrelsen
            för att arbeta ändamålsenligt inom området.”
          </note>
          <note>
            Så står det i Riksrevisionens rapport, och det reagerar jag på.
            Det är alldeles givet så att besiktningsorganen måste fungera
            och göra det jobb som de ska göra för att säkerställa att de bilar
            som är ute på vägen uppfyller kraven. Men här har regeringen inte
            uppfyllt sin del.
          </note>
          <note>
            Anf. 41 Infrastrukturminister TOMAS ENEROTH (S):
          </note>
          <note>
            Fru talman! Tack, Thomas Morell, för debatten!
          </note>
          <note>
            Jag tycker att det är viktigt att vi nu granskar Riksrevisionens
            rapport. Regeringen ska ju svara på Riksrevisionens påståenden
            och deras granskning och ge en kommentar till detta också till
            riksdagen. Då får vi nog allihop skäl att ordentligt granska vad
            som hänt inom besiktningsbranschen. Om detta skulle föranleda
            att Sverigedemokraterna byter uppfattning skulle jag välkomna
            det, för jag tror inte att ytterligare avreglering och privatisering
            är lösningen för att få en förbättrad besiktningsverksamhet.
          </note>
          <note>
            Däremot tror jag att det är viktigt att vi för en ordentlig samhällsdebatt
            om vad som är statens ansvar för grundläggande, viktiga samhällsfunktio
            ­ ner. Det är detta som jag tycker borde vara angeläget i detta
            sammanhang.
          </note>
          <note>
            Låt oss återkomma och kanske ha en gemensam diskussion och debatt
            i kammaren när regeringen har svarat på Riksrevisionens rapport.
            Då finns alla möjligheter att skriva motioner i riksdagen eller
            byta uppfattning, om man skulle vilja det. Dessutom finns det
            naturligtvis möjligheter att gemensamt se vad som kan göras för
            att stärka förtroendet för besiktningsbranschen och, framför allt,
            säkra att vi får bättre kontroll av fordonen.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:711 om nedläggningen av Bromma
            flygplats
          </note>
          <note>
            Anf. 42 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig om Bromma flygplats.
          </note>
          <note>
            Coronapandemin har fört med sig ett kraftigt minskat flygresande,
            men redan 2018 inträffade ett trendbrott där inrikesflyget började
            minska samtidigt som vi såg en stor samhällsdebatt kring flygets
            klimatpåverkan. En stor del av trafiken på Bromma flygplats utgörs
            av inrikestrafik, och det är tveksamt om volymerna på inrikestrafiken
            kommer att bli desamma som tidigare. Det finns flera skäl till
            detta. Ett viktigt skäl är den ökade digitaliseringen, som medför
            att behovet av affärsresor kan minska även för flyget. Detta är
            tydligt, inte minst med tanke på den utveckling av distansarbete
            som skett under pandemin.
          </note>
          <note>
            Regeringen har tillsatt en utredare som ska analysera och redovisa
            hur driften av verksamheterna vid Bromma flygplats formellt kan
            avvecklas. Det handlar bland annat om att beskriva de juridiska
            respektive ekonomiska förutsättningarna och konsekvenserna av
            en avveckling av flygplatsen. Utredaren har också i uppdrag att
            beskriva och redovisa åtgärder för att säkra nödvändig kapacitet
            vid Arlanda flygplats vid en avveckling av verksamheten. Uppdraget
            ska redovisas senast den 31 augusti 2021.
          </note>
          <note>
            Swedavia AB har utifrån bolagets uppdrag och affärsmässiga perspektiv
            gjort en konsekvensanalys av den fortsatta driften av Bromma flygplats.
            Enligt Swedavias bedömning är det under rådande marknadsförutsättningar
            inte affärsmässigt motiverat att driva Bromma flygplats vidare.
            Swedavia gör vidare bedömningen att flygtrafiken i Stockholm i
            stället bör koncentreras till Arlanda flygplats. Deras bedömning
            är att detta på bästa sätt värnar både konkurrenskraften och tillgängligheten.
          </note>
          <note>
            Exportkreditnämnden har regeringens uppdrag att främja svensk
            export och svenska företags internationalisering. Detta gör Exportkreditnämnden
            genom att ta ut en premie för att försäkra exportföretag och banker
            mot risken att inte få betalt för varor och tjänster som de sålt.
            Exportkreditnämnden ger inga lån till företag eller banker. Exportkreditnämndens
            verksamhet har inte heller något samband med eventuella beslut
            om den svenska flygplatsstrukturen.
          </note>
          <note>
            Anf. 43 THOMAS MORELL (SD):
          </note>
          <note>
            Fru talman! Tack för svaret, statsrådet! Men den sista meningen
            var väl egentligen inte nödvändig. Vem som helst begriper att
            Exportkredit ­ nämnden inte blandar sig i beslut om den svenska
            flygplatsstrukturen. Det hör man ju på namnet.
          </note>
          <note>
            Vad jag reagerar på är att regeringen pratar om att man ska lägga
            ned Bromma och att ett av skälen är miljön. Vi ska inte flyga,
            säger regeringen med infrastrukturministern i spetsen och Bolund
            vid sidan av. Det är det ena.
          </note>
          <note>
            Det andra är att man säger att flyget inte kommer att bli detsamma
            som före pandemin. Men det är det egentligen ingen av oss som
            vet. Jag väljer ändå att se framåt, för jag tror på ett liv efter
            pandemin och att samhället på något sätt kommer att återstarta.
            Då finns det alla möjligheter att göra det på ett bra sätt.
          </note>
          <note>
            Bromma har alla möjligheter att bli en klimatsmart flygplats.
            Dels kan man driva själva flygplatsen klimatneutralt, dels kan
            man utveckla elflyget där.
          </note>
          <note>
            Mitt i den här debatten kommer det upp att Exportkreditnämnden
            vill låna ut pengar till Vietnam för att de ska bygga ut sin flyginfrastruktur.
            Då kommer ju regeringen med två budskap. Det ena är att vi ska
            lägga ned en viktig del av vår egen infrastruktur i Sverige, där
            Bromma har en central roll, med motivet att det är skadligt att
            flyga. Det andra är att svenska staten är beredd att låna ut pengar,
            1,8 miljarder, till Vietnam för att de ska bygga ut sin flyginfrastruktur.
            Det här är ju budskap som krockar med varandra. Jag förstår inte
            riktigt hur man resonerar inom regeringen. Hela debatten blir
            väldigt konstig.
          </note>
          <note>
            Sedan är det inte riktigt så enkelt att rakt av flytta över flyget
            från Bromma till Arlanda, och det vet ju alla som har minsta insyn
            i hur flyg fungerar. Statsrådet säger också i svaret att en stor
            del av trafiken på Bromma flygplats utgörs av inrikestrafik, och
            det är ju sant. BRA har legat nere, men de startade sina flygningar
            förra veckan, tror jag det var, med tre maskiner. Det är sant
            att en stor del av trafiken på Bromma flygplats utgörs av just
            inrikestrafik. Men i svaret tar man över huvud taget inte upp
            all annan trafik som sker på Bromma: ambulansflyg, annan samhällskritisk
            flygverksamhet och polis.
          </note>
          <note>
            Det finns ett företag där ute som servar alla ambulansflyg i
            Sverige och Norge. Företaget har också en mätutrustning i flygmaskiner
            som mäter in instrumentlandningssystem på flygplatser. Den verksamheten
            hör hemma på Bromma, och den är det inte bara att packa i en väska
            och flytta ut till Arlanda.
          </note>
          <note>
            Om man ska fatta de här besluten måste man göra det i rätt ordning.
            Resonemanget måste ju följa någon form av logik, så att man inte
            ena stunden säger att om vi bränner flygfotogen i Sverige är det
            skadligt för miljön och samtidigt lånar ut pengar till ett annat
            land på andra sidan jorden som då kan bygga ut sin flyginfrastruktur.
            Där är det tydligen inte så skadligt. Den logiken får jag inte
            ihop. Det här får statsrådet gärna förklara.
          </note>
          <note>
            Anf. 44 Infrastrukturminister TOMAS ENEROTH (S):
          </note>
          <note>
            Fru talman! Den sammanblandning som Sverigedemokraterna i det
            här sammanhanget gör av EKN:s verksamhet, som återigen inte är
            lån utan exportfrämjande verksamhet, och den svenska flygplatsstrukturen
            är väldigt underlig.
          </note>
          <note>
            I Sverige, om vi nu håller oss till diskussionen om Bromma, handlar
            det faktiskt inte om att det är skadligt att flyga eller vilket
            argument som ledamoten Morell hävdar, utan utgångspunkten är att
            både Bromma och Arlanda naturligtvis har behov av att vara väl
            fungerande flygplatser. Och båda har varit tomma under en lång
            tid.
          </note>
          <note>
            Utredningen när det gäller Brommas utveckling tillsattes långt
            före pandemin för att titta på hur Brommas framtid ska se ut.
            Där fanns också Arlandarådets process för att utröna förutsättningarna
            att stärka Arlandas roll som nationellt nav för det svenska flyget.
          </note>
          <note>
            Som sagts i debatter i den här kammaren vid flera tillfällen
            är Sverige ett litet exportberoende industriland. Vi är beroende
            av att ha väl fungerande kontakter med omvärlden. Som det nu är
            har Arlanda stora bekymmer med att konkurrera med internationellt
            direktflyg till och från Köpenhamn och andra internationella flygplatser,
            eftersom underlaget är för litet.
          </note>
          <note>
            Ett av skälen till att flera bedömare ser möjligheten att flytta
            inrikesflyget till Arlanda är att de som flyger från olika delar
            av landet inte ska behöva ta en taxi från Bromma till Arlanda
            utan kunna byta direkt på Arlanda. Vi får en nationell hubb som
            blir bättre fungerande. Alla får där också tillgång till ett internationellt
            utbyte av resmöjligheter, och underlaget för att konkurrera om
            internationella direktförbindelser ökar.
          </note>
          <note>
            Det är så Swedavia resonerar när de talar om att det ur konkurrenskrafts-
            och tillgänglighetssynpunkt vore bättre att samla flygverksamheten
            på Arlanda i stället för att, som det nu är, stå med överkapacitet
            i Stockholmsregionen. Men självklart är detta ingenting som görs
            i en handvändning. Det är ett av skälen till att regeringen aviserade
            att vi skulle tillsätta en utredning, och vi har nu gjort det.
            Utredaren ska titta på inte minst det som ledamoten Morell nu
            väljer att lyfta fram, nämligen brandflyget, ambulansflyget och
            annat samhällsviktigt flyg.
          </note>
          <note>
            Att lägga ned en flygplats kan ta lång tid. Det underlag som
            ska tas fram handlar om samhällsviktigt flyg, om inrikesflyget
            och om hur vi säkrar kapaciteten på Arlanda. Det handlar därmed
            om slottider och annat, så att det blir god tillgänglighet. Men
            det handlar också om så pass komplicerade saker som saneringsansvaret
            för den plats där Bromma flygplats ligger om beslutet skulle bli
            att lägga ned den.
          </note>
          <note>
            Det är inte regeringen som lägger ned Bromma i ett sådant läge.
            Regeringen har möjlighet att besluta om vad som ska ingå i det
            nationella basutbudet. Sedan är det Swedavia som i så fall bestämmer
            sig för om man vill avveckla driften. Det är en bit kvar. Det
            som nu händer är att vi skaffar ett ordentligt beslutsunderlag
            för att kunna fatta beslut om en utveckling framöver.
          </note>
          <note>
            Jag tror att det vore bra om riksdagens partier i trafikutskottet,
            innan man bestämmer sig och självklart talar om hur man ser på
            utvecklingen, lyssnar in den utredning som regeringen tillsatt,
            grundar sina ställningstaganden på fakta i stället för spekulationer
            och ser det som flygets olika aktörer och många andra ser, nämligen
            behovet av att säkra kapaciteten på Arlanda och därmed säkerställa
            en bättre möjlighet att få en fungerande nationell hubb för inte
            minst inrikesflyget.
          </note>
          <note>
            Anf. 45 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Jag vill bara först klargöra att jag inte har några problem med
            att svenska företag är med och levererar utrustning till Vietnam
            och deras flygplats. Det är jättebra. Kan vi sälja svensk högteknologi
            till andra länder är det jättebra. Det stärker Sverige som exportnation
            och som ett tekniktätt land. Men det jag reagerar på är argumentationen,
            tårtätandet och ett och annat som regeringspartierna ägnar sig
            åt. Det blir inte seriöst.
          </note>
          <note>
            Vad är det då för något vi diskuterar? Vad är det för flygtrafik
            på Brom ­ ma, och vad är det för flygtrafik på Arlanda? Man kan
            titta på vad det rent tekniskt är för något som ska starta och
            landa. En Boeing 737-800 har en startvikt på max 78 999 kilo,
            79 ton, som ska upp i luften. En Airbus A320 har en startvikt
            på max 73 500 kilo. Och det som BRA flyger med är ATR 72-600,
            en avsevärt mindre maskin med en startvikt på max 22 800 kilo.
            Alla som kan det minsta lilla om flygtrafik vet vad wake turbulence
            är. De stora, tunga maskinerna skapar en turbulens när de startar
            och landar som gör att man blir tvungen att separera flygen ganska
            mycket. Ska man då ha ned en maskin som bara väger 23 ton i ett
            område där en stor maskin precis har startat måste man vänta.
            Det gör att det inte är så enkelt att flytta över trafiken från
            Bromma till Arlanda, utan man måste bygga om så att man kan separera
            den här typen av flygmaskiner.
          </note>
          <note>
            Får vi dessutom elflyg, som tar 19 passagerare, har vi maskiner
            som väger avsevärt mindre än 23 ton, vilket skapar ännu större
            bekymmer om man ska blanda in dem i den tunga trafiken. Om man
            därtill lägger de 1 000 sjuktransporterna till Bromma, fem om
            dagen på vardagar, med patienter som ska till specialistsjukvård
            inser man att det här inte är gjort i en handvändning.
          </note>
          <note>
            Här måste man lägga upp besluten i rätt ordning så att man får
            ett beslutsunderlag som funkar rent tekniskt också när det gäller
            att sköta flygtrafiken. Det blir lite för mycket ”vi räknar så,
            vi gör på detta vis och så äter vi lite tårta emellanåt, så blir
            det bra”. Det är inte seriöst. Mitt i allt detta kommer dessutom
            löfte om att låna ut pengar till andra länder som ska utveckla
            sin flygtrafik.
          </note>
          <note>
            Här måste man tänka till lite grann hur man ska få en bra lösning
            för Brommaflyget i framtiden. Jag är väl medveten om att Brommas
            flygtrafik kan flyttas över till Arlanda, men då måste Arlanda
            anpassas till det och till alla de flygplanstyper som ska upp
            och ned i den verksamheten. Det funkar inte i dagsläget.
          </note>
          <note>
            Anf. 46 Infrastrukturminister TOMAS ENEROTH (S):
          </note>
          <note>
            Fru talman! Jag tänker att det ändå är på sin plats att påminna
            om att det bolag som har ansvar för flygverksamheten, Swedavia,
            bedömer att det vore möjligt och lämpligt att flytta över verksamheten
            från Bromma till Arlanda. Med all respekt för att ledamoten Morell
            har läst in sig på olika tekniska specifikationer så tror jag
            ändå att Swedavia med den kunskap man har om flyget är väl bevandrat
            i förutsättningarna för att flytta flygtrafik från Bromma till
            Arlanda.
          </note>
          <note>
            För säkerhets skull har vi också tillsatt en utredning som ska
            titta på hur kapaciteten säkras för inte minst inrikesflyget och
            samhällsviktigt flyg på just Arlanda så att vi vet förutsättningarna.
          </note>
          <note>
            Det som skiljer, på tal om att ta beslut i rätt ordning, är att
            Sverigedemokraterna tillsammans med andra partier redan har bestämt,
            utan under ­ lag och utan fakta på bordet, att Bromma ska fortsätta
            att utvecklas. Detta har de gjort utan att se konsekvenserna av
            ett ställningstagande som kan innebära att Arlandas konkurrenskraft
            fortsätter att försvagas och att möjligheten att få internationella
            direktlinjer fortsätter att minska. Den starkast växande flygplatsen
            som ger god tillgänglighet till internationella förbindelser i
            vår region är nu Kastrup, Köpenhamns flygplats. Det är en av konsekvenserna.
          </note>
          <note>
            Jag ser förutsättningar för flyget att ställa om, och det är
            nödvändigt att Sverige och världen gör det. Regeringen arbetar
            för detta i alla olika sam ­ manhang, i ICAO och i EU. Jag är
            en ivrig förespråkare för både reduk ­ tionsplikt med biobränsle
            till flyget och inte minst elektrifiering av flyget. Jag tror
            att det dessutom är helt nödvändigt för att många ska välja flyget
            igen. Den flygskamdebatt vi hade långt före pandemin kom sig av
            ett läge där många valde bort flyget eftersom det gjorde för stort
            klimatavtryck.
          </note>
          <note>
            Till skillnad från hur en del politiska partier tar ställning
            har flygbranschen själv sagt att man förstår signalen och vill
            ställa om, och man har därför tagit fram ett program tillsammans
            med Fossilfritt Sverige.
          </note>
          <note>
            Regeringen skjuter också till resurser både till användning av
            bio ­ bränsle och elflyg. Låt mig vara noga när det gäller elflyg,
            för jag noterar att det finns tankar och idéer om elflyg kopplat
            till Bromma.
          </note>
          <note>
            Det finns i dag relativt begränsat med elflyg. Det finns några
            för fyra personer, och jag hoppas innerligt att det 19-personersplan
            som Heart Aerospace vill utveckla ska bli verklighet. Men detta
            segment utgör ungefär 2 procent av det svenska inrikesflygets
            marknad. Det är ingen stor del av flyget.
          </note>
          <note>
            Som industriellt projekt är det otroligt viktigt för Sverige,
            och jag tror och hoppas att detta kan nå exportframgångar om man
            utvecklar konceptet med elflyg med denna kapacitet.
          </note>
          <note>
            Men detta är inte lösningen i dag eller det kommande decenniet
            på det svenska inrikesflygets utmaningar. Här gäller större maskiner.
            Lösningen handlar snarare om att hitta bättre logistik och samordning
            för att säkerställa god tillgänglighet i hela landet, och det
            finns möjlighet och förutsättning att göra det i ett läge där
            vi har undantagsförordning för slottider utifrån de beslut som
            fattats i EU. Detta är ett av skälen till att vi också ska utreda
            förutsättningarna.
          </note>
          <note>
            Låt oss pröva detta i stället för att reflexmässigt säga nej
            till alla samhällsförändringar ! Jag tror nämligen att Sverige
            behöver väl fungerande inrikesflyg. Som Växjöbo flög jag ofta
            till både Arlanda och Bromma, beroende på flygbolag. Jag måste
            säga att Arlanda fungerade bra. Det viktiga var, som en riksdagsledamot
            sa, att komma till Stockholmsområdet, inte vilken socken man landade
            i.
          </note>
          <note>
            Anf. 47 THOMAS MORELL (SD):
          </note>
          <note>
            Fru talman! Vi står inför en ganska stor förändring av flyget,
            och det är alla rörande ense om. Perspektivet är att de första
            19-platsersmaskinerna ska upp någon gång under andra halvan av
            2020-talet. Det går alltså ganska snabbt. Vi har också införandet
            av biobränsle. Flyget är alltså verkligen på tårna när det gäller
            omställningen.
          </note>
          <note>
            Vi talar dock om ganska små elflygmaskiner. Dem kan man inte
            blanda in i den tunga trafiken; det finns ingen möjlighet i världen.
            Då måste man bygga om Arlanda, och det måste man göra först, innan
            man kan flytta över. Under tiden kan Bromma utvecklas till en
            testbänk för elflyget, för då kan vi få en exportmarknad även
            för den tekniken.
          </note>
          <note>
            Vi får heller inte glömma att flygrörelserna på Bromma motsvarar
            ungefär en fjärdedel av dem som är på Arlanda. Det är alltså rätt
            mycket som ska in.
          </note>
          <note>
            Hur det än är tror jag på ett liv efter pandemin, för gör vi
            inte det kan vi lika gärna lägga oss ned och tacka för den tid
            som varit. När vi har kommit igenom detta elände som nu pågått
            i 14 månader måste vi tro att vårt samhälle startar upp igen,
            att vi får igång industriell verksamhet och att folk vill besöka
            våra fina besöksmål i Norrland.
          </note>
          <note>
            Flyget spelar här en oerhört viktig roll för att utveckla vårt
            samhälle. Kan vi då dessutom göra det på ett klimatsmart sätt
            med miljövänliga flygresor är det ännu bättre. Jag förstår inte
            grejen med att grusa dessa möjligheter bara för principen att
            vi inte ska flyga.
          </note>
          <note>
            Anf. 48 Infrastrukturminister TOMAS ENEROTH (S):
          </note>
          <note>
            Fru talman! Här fick vi ett besked, och det är att Sverigedemokraterna
            tycker att testcentret för utveckling av elflyg ska ligga mitt
            i Stockholm. Är det beskedet till Östersund, Skellefteå, Ängelholm,
            Kalmar och andra platser i landet som vill vara med i elflygsutvecklingen
            och har förutsättningar för det?
          </note>
          <note>
            En del orter i landet ligger långt fram vad gäller att vilja
            utveckla inte minst elflyg mellan Sverige och Norge. Här finns
            intressanta koncept på ett antal mindre flygplatser.
          </note>
          <note>
            Men det är uppenbart att Sverigedemokraterna tycker att testverksamheten
            ska ligga på en flygplats mitt i Stockholm som är relativt stor
            natio ­ nellt sett och dyr i drift. Jag är dock inte säker på
            att det är den allra bästa vägen att stödja elflygets utveckling.
          </note>
          <note>
            Det är viktigt att vi stärker möjligheten för flyget att vara
            hållbart. Det är därför regeringen har tagit tydliga initiativ
            när det gäller biobränsle och flygets reduktionsplikt.
          </note>
          <note>
            Den internationella opinionen för att beskatta fossilt flygbränsle
            ökar alltmer, och flyget kommer in i utsläppsrättshandeln. Inom
            EU och mellan EU:s medlemsländer hittar vi nu instrument som gör
            att vi kan driva på omställningen inom flyget, med den svenska
            flygbranschens stöd.
          </note>
          <note>
            Regeringen har som sagt gett stöd till Heart Areospace, GKN och
            andra aktörer för att säkerställa att elflyget som industriellt
            projekt kan utvecklas i Sverige. Här är jag starkt optimistisk,
            även om det är viktigt att komma ihåg att ett 19-personersplan,
            hur gärna jag än önskar att det ska fungera och komma så snart
            som möjligt, inte är svaret på utmaningen i det svenska inrikesflygets
            struktur. Den flygkapaciteten utgör som sagt ungefär 2 procent
            av det svenska inrikesflygets.
          </note>
          <note>
            Vi ska inte önsketänka utan måste realistiskt se hur vi möter
            de utmaningar som finns för inrikesflyget, och därför har utredningen
            tillsatts.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:712 om bristen på rastplatser
            för yrkesförare
          </note>
          <note>
            Anf. 49 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat mig vilka åtgärder regeringen
            avser att vidta för att dels säkerställa att rastplatserna har
            den funktion de är avsedda för, dels införa tydliga sanktioner
            för dem som ockuperar rastplatser.
          </note>
          <note>
            Först och främst vill jag framhålla att rastplatserna längs våra
            vägar självklart ska vara trygga och säkra. Rastplatserna bidrar
            till god trafiksäkerhet och framkomlighet på våra vägar.
          </note>
          <note>
            De problem vid rast- och uppställningsplatser som Tomas Morell
            pekar på är många gånger ett uttryck för att det saknats bra regelverk
            för yrkesförare i hela EU. Det är regeringen nu i färd med att
            förändra. I juli 2020 antogs det så kallade mobilitetspaketet,
            som är ett reformpaket för tydliga och sjysta villkor för tunga
            transporter inom EU. Sverige har varit ledande i det arbetet.
            Med de nya reglerna kommer vi inte längre att ha en ordning där
            yrkesförare från andra länder tvingas tillbringa sin normala veckovila
            i fordonet på sin utstationeringsplats.
          </note>
          <note>
            Säkerheten på rastplatserna berör många aktörer, och det är glädjande
            att Sveriges Åkeriföretag tillsammans med Polismyndigheten och
            Trafikverket samverkar kring detta . Aktörerna kommer att fortsätta
            arbeta med frågor kring säkra rastplatser för yrkestrafiken och
            hur den organiserade brottsligheten kan bekämpas.
          </note>
          <note>
            Trafikverket har dessutom regeringens uppdrag att se över hur
            bristen på säkra uppställningsplatser för yrkestrafiken längs
            större vägar kan avhjälpas, och i det ingår även att utreda möjligheterna
            till kameraövervakning vid rastplatser. Nu förbereds en pilotverksamhet
            vid en av landets rastplatser som bland annat haft ordningsproblem.
          </note>
          <note>
            Anf. 50 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Rastplatser och förarnas arbetsmiljö har varit uppe i en tidigare
            interpellationsdebatt här i dag.
          </note>
          <note>
            Bristen på rastplatser har blivit i det närmaste dramatisk de
            senaste åren. Det har blivit så att de utländska aktörer som ligger
            och kör i Sverige, trots att man inte har rätt att göra det –
            de etablerar alltså sin verksamhet – har tagit rastplatserna och
            gjort dem till sina. De ställer upp sina fordon och trailrar och
            bedriver någon form av terminalverksamhet, vilket har gjort det
            näst intill omöjligt att komma in och ta sin rast eller dygnsvila,
            därför att rastplatserna är upptagna.
          </note>
          <note>
            Jag har varit på Trafikverket om detta, men de menade vid samtalet
            att det inte finns något de kan göra. Jag sa att detta är märkligt
            eftersom det ändå är Trafikverket som är markägare. De måste ju
            kunna avhysa dem som inte har där att göra. Parkering får man
            normalt ha i 24 timmar, men när fordon står uppställda flera dygn
            på raken har man passerat 24 timmar med marginal. De har hävdat
            att de inte kan göra något åt detta, och polisen kan inget göra
            om inte markägaren begär hjälp. Så är alltså läget.
          </note>
          <note>
            Det här har gjort att de flesta yrkeschaufförer inte har någonstans
            att stanna. Dessutom är flera av rastplatserna stängda därför
            att det har varit vandalisering. Man har stulit toalettstolar
            och handfat, och man har bränt lokaler och så vidare. Då har Trafikverket
            valt att stänga.
          </note>
          <note>
            Detta har gjort att möjligheten för en yrkesförare, och för all
            del även för mig som privatbilist, att stanna har minskat dramatiskt.
            Jag kan säga att jag själv undviker rastplatser så långt det bara
            är möjligt, för det ser värre ut där än vad det gjorde i ladugården
            hemma när man inte hade mockat. De använder ju inte toaletterna,
            utan de är på utsidan. Man får ha stövlar på sig när man går där.
            Det är vardagen för yrkeschaufförer i dag.
          </note>
          <note>
            Sofia Westergren tog i en tidigare debatt upp problemet för kvinnliga
            förare. Var och en förstår ju hur kvinnliga förare väljer att
            hantera situa ­ tionen, med det läge som är: De stannar inte där.
          </note>
          <note>
            Så sent som i går kväll satt jag och pratade med en förare. Han
            sa: ”Det finns ingenstans där vi kan stanna i dag, utan man får
            välja att bryta antingen mot parkeringsförbud eller mot stoppförbud.
            Det som är det billigaste alternativet för dagen blir det som
            man väljer.”
          </note>
          <note>
            En annan chaufför som jag pratade med i förra veckan hade kört
            i över en timme mer än vad som var tillåtet därför att det inte
            fanns någonstans att stanna. Varenda rastplats var ockuperad av
            avställda trailrar som inte ens hade någon dragbil framför. Det
            var bara trailrarna som stod där, och det gick inte att komma
            in.
          </note>
          <note>
            Samtidigt sitter myndigheter i Sverige och bötfäller chaufförer
            för att de inte har stannat och tagit sin rast eller dygnsvila.
            Då hamnar man i ett moment 22. Det finns ingen plats att stanna
            på därför att de är ockuperade av sådana som inte har rätt att
            stå där. Det är detta vi pratar om. Och sedan blir man bötfälld
            därför att man parkerar fel när man kommer till en kommun. Hur
            man än gör så gör man fel. Åkerierna lägger i dag in betalning
            av parkeringsböter för förarna i budgeten.
          </note>
          <note>
            Det kan väl ändå inte vara meningen att rastplatserna ska användas
            för terminalverksamhet så att tillgänglighet hindras för dem som
            har rätt att köra in där för att ta sin rast och vila?
          </note>
          <note>
            Anf. 51 SOFIA WESTERGREN (M):
          </note>
          <note>
            Fru talman! Tack, Thomas Morell, för interpellationsdebatten!
          </note>
          <note>
            Ledamoten Morell och jag lärde känna varandra i våra yrken innan
            vi blev politiker. Redan då var bristen på uppställningsplatser
            på agendan. Eftersom poliskontrollplatser ersätter befintliga
            rastplatser blir situationen ännu värre i kombination med kör-
            och vilotidsreglerna.
          </note>
          <note>
            Mycket av chaufförens planering går ut på att leverera till kund,
            såklart, men också på att leva upp till och klara kör- och vilotidsreglerna.
            Men om det inte finns några rastplatser, fru talman, är det svårt
            för chaufförerna att leva upp till kraven på rast.
          </note>
          <note>
            Dessutom är det fyrkantiga regelverket sådant att man måste ta
            den ena typen av rast efter fyra och en halv timme. Jag tror att
            det är den korta varianten, en kvart. Sedan får man köra i fyra
            och en halv timme, och så måste man ta en halvtimme. Om man missar
            och tar rast en timme tidigare, fru talman, har man helt enkelt
            förlorat den arbetstimmen den veckan. Det finns alltså ingen flexibilitet
            i det regelverk som yrkeschaufförer tvingas att jobba under.
          </note>
          <note>
            Om det finns en rastplats är den så som Morell har beskrivit.
            Den lämnar lite i övrigt att önska – den är sunkig.
          </note>
          <note>
            Uppställningsplatser är ett statligt ansvar och en del av infrastrukturen.
            Regelverket för det transeuropeiska nätverket föreskriver att
            det ska finnas rastplatser för lastbilar med jämna intervall.
            Dessa rastplatser ska vara säk ­ ra mot rån och överfall.
          </note>
          <note>
            Dessutom, fru talman, har vi hotet om terror. Vi såg den hemska
            händelsen på Drottninggatan då en lastbil blev stulen och ett
            hemskt dåd kunde ske. Vi har ljusskygga verksamheter som kan gå
            under radarn.
          </note>
          <note>
            Det är otroligt viktigt att vi får upp kameraövervakning vid
            rastplatser, inte minst för att attrahera fler kvinnliga förare
            till yrket. Då behövs kameraövervakning. Vi har inte råd att utreda
            längre, utan det behöver komma på plats. Om man inte har något
            att dölja är man inte rädd att bli kameraövervakad, men däremot
            är man rädd för den otrygghet som avsaknaden av kameraövervakning
            ger.
          </note>
          <note>
            Fru talman! Anser ministern att Sverige lever upp till regelverket
            om uppställningsplatser?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 12 (forts.) Svar på interpellation 2020/21:712 om bristen på
            rastplatser för yrkesförare
          </note>
          <note>
            Anf. 52 LARS BECKMAN (M):
          </note>
          <note>
            Fru talman! Vi har tidigare debatterat yrkeschaufförers arbetsmiljö.
            Vad kan vara viktigare för yrkeschaufförerna, bortsett från att
            vi ska ha en väl fungerande infrastruktur så att det går att köra?
            Det är naturligtvis rastplatserna.
          </note>
          <note>
            Fru talman! Vad gör våra grannländer? Vi kunde se att de gröna
            i Tyskland kritiserade den tyska regeringen för ett par år sedan
            för att det var för uselt med parkeringsplatser för lastbilar.
            I Tyskland satsar man just nu fak ­ tiskt 1 miljard kronor på
            att förbättra rastplatserna där efter kritik från de gröna. Det
            är som att det är uppochnedvända världen.
          </note>
          <note>
            I den här miljöpartistiska regeringen skär man ned, ned och ned
            på infrastrukturen. Konsekvenserna blir naturligtvis sådana som
            många av oss som är ute och åker märker. Vi ska stanna på en rastplats.
            Vi ska gå på toaletten. Vi öppnar dörren till toaletten. Vi håller
            för näsan. Vi stänger dörren och tar oss därifrån. Det är för
            att det är äckligt, smutsigt och vidrigt vid många tillfällen.
            Någon gång måste det vara städat. Men jag har aldrig varit med
            om det.
          </note>
          <note>
            Fru talman! Samtidigt har vi 700 000 personer i Sverige som inte
            kan försörja sig själva och som lever på bidrag. Vi har alltså
            en situation där vi passivt betalar ut bidrag till människor för
            att inte göra någonting samtidigt som vi har smutsiga toaletter
            utefter våra vägar. Få ihop det, den som kan!
          </note>
          <note>
            I själva verket borde naturligtvis den svenska regeringen göra
            som den tyska regeringen och se till att vi har rent, snyggt och
            fräscht på våra rastplatser och se till att vi bygger ut en väl
            fungerande infrastruktur vid våra rastplatser.
          </note>
          <note>
            Gävleborg är ett genomfartslän för E4:an, de gånger som den är
            öppen och inte avstängd på grund av trafikstörningar. Där har
            vi under pandemin sett att två väldigt populära rastställen för
            yrkeschaufförer stänger 20.30 på kvällarna, vilket gör att chaufförerna
            inte kan få en bit mat. Man har alltså slagit sönder infrastrukturen
            för våra yrkeschaufförer. Det hade varit förnämligt om vår regering
            hade gjort som den tyska regeringen och gjort en kraftfull utbyggnad
            av rastplatser i Sverige . Regeringen borde se till att de rastplatser
            som vi har är hela, snygga, rena och fräscha så att man vill använda
            dem.
          </note>
          <note>
            Fru talman! Vi som har bilat i andra länder har sett hur en väl
            fungerande infrastruktur kan fungera med rena och fräscha toaletter,
            duschar, matställen, tankställen och uppställningsplatser där
            man till och med kan sova och känna sig trygg. Det finns säkerhetskameror
            och liknande som gör att man kan känna sig trygg.
          </note>
          <note>
            Men, fru talman, vad händer i Sverige? Jo, enligt det förslag
            som regeringen har lagt fram och som Trafikverket larmar om saknas
            det 50 miljarder kronor bara för att underhålla det befintliga
            vägnätet i Sverige. Så går det till i Miljöpartiets Sverige. Problemet,
            fru talman, är att Socialdemokraterna tillåter det. Det verkar
            vara milslånga avstånd mellan det tyska miljöpartiet och det bilhatande
            miljöpartiet i Sverige.
          </note>
          <note>
            Jag skulle vilja fråga infrastrukturministern vad det finns för
            plan för att se till att våra yrkeschaufförer, oavsett om det
            är män eller kvinnor, ska kunna gå på toaletten och kanske ta
            sig en dusch och för att se till att vi har en väl fungerande
            infrastruktur för rastplatser.
          </note>
          <note>
            Anf. 53 Infrastrukturminister TOMAS ENEROTH (S):
          </note>
          <note>
            Fru talman! Jag börjar med det sistnämnda. Jag tror att de flesta
            som följer denna debatt har lika svårt som jag att följa Lars
            Beckmans resonemang. Om ledamot Beckman vill debattera med Miljöpartiet
            får han väldigt gärna göra det på helt andra arenor , naturligtvis
            , men inte i riksdagen när det gäller en interpellationsdebatt
            om rastplatser.
          </note>
          <note>
            Dessutom blir det väldigt underligt när vi hör en ledamot här
            säga att det nu skärs ned på infrastrukturen. Vi har nyligen presenterat
            en infra ­ strukturproposition med närmare 900 miljarder kronor
            i satsningar på infrastruktur. Så mycket har det aldrig satsats
            i Sverige.
          </note>
          <note>
            Redan den första nationella planen som jag hade möjlighet att
            presen ­ tera 2018 var på 700 miljarder kronor. Det var då över
            100 miljarder kro ­ nor mer än vad Moderaterna förmådde prestera
            under sin tid i regerings ­ ställning. Då skars det ned på infrastrukturen.
            Då blev jobbskatteavdrag 1, 2, 3, 4 och så vidare otroligt mycket
            viktigare än att satsa på infrastruktur. Då grundlade man en situation
            där det underinvesterades i det svenska vägsystemet och i järnvägssystemet.
            Det som vi fick ärva var en situation där det var signalfel och
            växelfel återkommande i järnvägssystemet och där de svenska vägarna
            hade dålig standard. Där har vi skjutit till historiskt stora
            resurser. Och Trafikverket har, som sagt, aldrig haft så mycket
            resur ­ ser som nu.
          </note>
          <note>
            När det sedan gäller kontrollplatser pågår ett systematiskt arbete
            där staten tillsammans med åkeriföretagen och med andra aktörer
            tittar på möjligheter att få fler säkra rastplatser. Vi ökar nu
            också förutsättningarna för bevakade rastplatser.
          </note>
          <note>
            Jag blir lite förvånad när Sofia Westergren däremot tycker att
            det är ett problem om en rastplats blir en poliskontrollplats.
            Allvarligt talat behöver vi fler poliskontrollplatser. Vi behöver
            bättre möjligheter att kontrollera yrkestrafiken och förhindra
            den olagliga verksamhet som har funnits på våra vägar under den
            tid då det inte fanns några regler. Nu skärper vi både möjligheterna
            att agera och kontrollförutsättningarna, inte minst för polisen.
          </note>
          <note>
            Jag noterar också att Moderaternas företrädare återkommande här
            ifrågasätter kör- och vilotidsreglerna och kontrollplatserna och
            fortfarande inte svarar på de tidigare frågorna om utstationering.
            Hur är det? Är det så att Moderaterna även i denna fråga när det
            gäller rastplatser och transportnäringen drömmer sig tillbaka
            till en ordning där vi inte ska ha några kontrollinsatser?
          </note>
          <note>
            Jag tycker att det är viktigt att vi fortsätter på den väg som
            denna regering stakade ut 2014. Det ska vara ordning och reda
            när det gäller yrkestrafiken. Det ska vara bättre kontroller och
            bättre verktyg för att kunna gripa in mot olaglig cabotageverksamhet.
            Vi ska säkra kvaliteten på våra vägar men också se till att få
            fler säkra rastplatser.
          </note>
          <note>
            Det som vi bör överväga och som jag tycker är en svår avvägning
            är vad som är statens ansvar och vad som är marknadens ansvar.
            Vi har till exempel Örebro Truckstop. Jag är övertygad om att
            ledamoten Morell har varit där. Jag har besökt det. Det är en
            fantastisk verksamhet. Men det är ett privat initiativ som finns
            för att skapa möjlighet för lastbilschaufförer och andra att stanna
            och hyra en bostad eller få annan bekvämlighet.
          </note>
          <note>
            Jag tror att vi, precis som i många andra europeiska länder,
            borde kun ­ na hitta privata entreprenörer som också är med och
            skapar förutsättningar för rastplatser som är säkra, naturligtvis
            tillsammans med staten. Där har Trafikverket ett ansvar tillsammans
            med åkerinäringen att hitta fler säkra rastplatser. Vi ska satsa
            på yrkestrafiken, och vi ska se till att det är tryggt på våra
            vägar. Vi ökar kontrollmöjligheterna, och vi ser till att vi får
            bättre kvalitet på våra vägar.
          </note>
          <note>
            Anf. 54 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            Det går inte att ha polisens kontrollplatser öppna, utan man
            har satt bommar för dem. Annars blir det nedsmutsat, med betoning
            på nedsmutsat. Det började redan på den tiden när jag var aktiv
            inom trafikpolisen. Då fick man se sig för när man satte fötterna
            på backen. Det är klart att det inte går att ha en sådan yta öppen.
            Det är en arbetsplats för dem som ska utföra kontroller.
          </note>
          <note>
            När det gäller yrkeschaufförer finns det ett ganska strikt regelverk
            när det gäller att stanna för att ta sin rast. Efter fyra och
            en halv timmes körtid ska förarna ha en rast på minst 45 minuter.
            Och efter en daglig körtid på nio timmar, alternativt tio timmar
            som man kan gå upp till två gånger i veckan, ska man ha en dygnsvila.
          </note>
          <note>
            För dem som är vägfarare är rastplatsen möjligheten att ta sin
            rast eller sin vila. Det har fungerat genom tiderna. Men sedan
            vi öppnade upp gränserna och förlorade kontrollen över vilka som
            utför transporter i landet har vi fått den här utbredda olagliga
            verksamheten som har tagit rastplatserna i besittning, ställer
            upp fordon och använder dem till terminalverksamhet.
          </note>
          <note>
            Det här gör att man inte har möjlighet att komma in och stanna
            och ta sin rast efter fyra och en halv timmes körtid eller ta
            sin dygnsvila efter nio timmars körtid, utan man får fortsätta
            att köra och försöka hitta någon plats där man kan ställa av sitt
            fordon. Problemet är att vi pratar om fordonskombinationer som
            är 24 eller möjligen 25 meter långa och väger 60–64 ton. Det är
            ju inte något man kliver åt sidan med hur som helst, utan det
            måste finnas en yta som är tillräckligt stor.
          </note>
          <note>
            De allra flesta kommuner inför i dag parkeringsförbud för lastbilar
            i industriområden. Också det är en direkt följd av den utländs
            ka trafik som ockuperar platserna och smutsar ned något alldeles
            otroligt. I Skövde kommun, där jag har bott, fick man lägga stora
            stenbumlingar på ytor för att de inte skulle stanna där, för de
            gick in i trädgårdar och gjorde sina behov.
          </note>
          <note>
            Här har vi ett problem, och här har regeringen och staten varit
            fullständigt passiva. De har inte sett till att plocka bort dem
            som inte har här att göra. I stället har vi fått en verksamhet
            som bygger på att man ockuperar ytor som ska vara tillgängliga
            för allmänheten. Dem tar man som sina ytor och bedriver terminalverksamhet.
            Det håller ju inte, för det knuffar undan den seriösa verksamheten
            , som då inte har möjlighet att ta sina lagstadgade raster.
          </note>
          <note>
            Den förare jag pratade med som hade fått köra i mer än en timme
            över körtiden sa att hans arbetsgivare kommer att få en sanktionsavgift
            lika sä ­ kert som ett brev på posten om det görs en kontroll
            av Transportstyrelsen, för då hävdar Transportstyrelsen att man
            inte har planerat sin verksamhet tillräckligt bra. Men hur ska
            man bära sig åt när man inte vet hur situa ­ tio ­ nen är på vägen
            där man kör? Normalt sett ska man kunna stanna på de rastplatser
            som finns, men de är ju ockuperade – b elamrade. På en del går
            det inte ens att komma in med personbil. Så illa har det blivit,
            och reger ­ ingen har varit sagolikt passiv.
          </note>
          <note>
            Regeringen har heller inte satsat på trafikpolisen i den omfattning
            som behövs för att städa bort det här oskicket. Trafikverket å
            sin sida anser sig inte kunna göra något fastän de äger marken,
            vilket är ytterst märkligt.
          </note>
          <note>
            Nu måste regeringen ta tag i det här och verkligen göra verkstad,
            inte bara prata och skylla på alla andra som inte gjort någonting.
            Det duger inte. Det är framåt som gäller, och det ska vara tydliga
            besked om vad som gäller – för alla. Skapa förutsättningar för
            det seriösa företagandet!
          </note>
          <note>
            Anf. 55 SOFIA WESTERGREN (M):
          </note>
          <note>
            Fru talman! Jag vill svara direkt på infrastrukturministerns
            fråga om poliskontrollplatser: Det är klart att jag vill ha fler
            poliskontrollplatser. Jag vill ha fler poliser på vägarna, fler
            kontroller och mer ordning och reda, inget tal om annat. Men den
            debatten handlar om att rastplatser byggs om till poliskontrollplatser
            när båda sakerna behövs. Vi behöver fler rastplatser också.
          </note>
          <note>
            Fru talman! Infrastrukturministern har också frågat om klampning.
            Det kan man läsa om i en proposition om klampning som Reinfeldt
            skrev under den 11 september 2014.
          </note>
          <note>
            I proposition 2013/14:234 från Moderaterna och alliansregeringen
            står det om sanktionsavgifter på cabotage. Det gör mig lycklig
            efter åtta och ett halvt år i ett åkeriföretags styrelse, där
            vi jobbade hårt mot olaglig cabo ­ tagetransport i Sverige.
          </note>
          <note>
            Vad gäller klampning var det inte denna minister utan en kollega
            till honom, Ygeman, som gick ut i valet och ville ha ”riktig”
            klampning, alltså icke tidssatt sådan. Det ser vi fortfarande
            fram emot.
          </note>
          <note>
            Sedan är ju kombinationen av för få rastplatser och kör- och
            vilotidsreglerna ett dilemma som stressar våra chaufförer. Därför,
            fru talman, vill jag fråga infrastrukturministern om han kan sända
            en vädjan från Sveriges yrkeschaufförer till EU om ett mer flexibelt
            regelverk i en alltmer komplex trafikmiljö. Mitt förslag är att
            titta på Danmark. Där har man 5 procents vingelmån.
          </note>
          <note>
            Anf. 56 LARS BECKMAN (M):
          </note>
          <note>
            Fru talman! Den svenska regeringen består av två partier, Socialdemokraterna
            och Miljöpartiet. Då förutsätter jag att infrastrukturministern
            representerar båda partierna här i kammaren. Finns det någon annan
            uppfattning får väl ministern tala om det.
          </note>
          <note>
            Jag gjorde en jämförelse mellan Tyskland och Sverige. Miljöpartiet
            i Tyskland kritiserade regeringen där för att man inte investerade
            i parkeringsplatser och rastplatser. Man investerar nu 1 miljard
            per år. Jag bara konstaterar, fru talman, att skillnaden är som
            mellan natt och dag mot det bilhatande Miljöpartiet i Sverige,
            som alltså ingår i den här regeringen.
          </note>
          <note>
            Det är den här infrastrukturministern som får ta ansvar för Miljöpartiets
            politik, där vi ser kraftiga nedskärningar i infrastrukturen i
            Sverige. Trafikverket varnade i TV4:s Nyheterna i lördags för
            konsekvenserna av att man inte ens klarar av underhållet av vägarna
            med den undermåliga proposition som regeringen tänker lägga fram.
          </note>
          <note>
            Det är klart att allt det här hör ihop. Vägarna blir sämre och
            sämre. Rastplatserna vill yrkeschaufförerna inte använda för att
            de är så äckliga.
          </note>
          <note>
            Samtidigt, fru talman, har vi 700 000 svenskar i våra bidragssystem
            som inte är självförsörjande. Jag förstår att yrkeschaufförerna
            som ser det här inslaget blir förvånade. Hur kan vi ha bland världens
            smutsigaste och äckligaste toaletter när vi har 700 000 personer
            som går på bidrag?
          </note>
          <note>
            Det vore väl inte omöjligt att se till att vi har rena och fräscha
            rastplatser och att vi gör som i Tyskland och bygger ut infrastrukturen
            kraftigt så att både privatbilister och yrkeschaufförer kan ta
            sig fram i Sverige.
          </note>
          <note>
            Anf. 57 Infrastrukturminister TOMAS ENEROTH (S):
          </note>
          <note>
            Fru talman! Tack, kära interpellanter! Jag uppskattar engagemanget
            när det gäller behovet av säkrare rastplatser och förbättrade
            villkor inom transportsektorn.
          </note>
          <note>
            Det här är en interpellation ställd av ledamoten Morell, och
            man kan möjligtvis fundera över det.
          </note>
          <note>
            Vi kan konstatera att vi nu har en ordning där vi under ett antal
            år skapat bättre förutsättningar för ordning och reda inom yrkestrafiken.
            Vi har klampning, som inte fanns när Moderaterna styrde landet
            utan kom efter regeringsskiftet 2014. Vi har gjort ganska omfattande
            insatser för att skapa ordning och reda i transportsektorn. Därtill
            har vi ett mobilitetspaket som till exempel innebär en skyldighet
            för utländska chaufförer att återvända hem var tredje vecka, tror
            jag att det är, i stället för att finnas i landet under en längre
            tid och då riskera att bedriva det som kallas olaglig cabotageverksamhet.
          </note>
          <note>
            Jag ser det här som framgångar. Jag ser det som att vi faktiskt
            har skapat bättre förutsättningar för ordning och reda – det tillsammans
            med att Trafikverket, åkeribranschen och transportföretagen arbetar
            med att få fram fler säkra rastplatser.
          </note>
          <note>
            Sverigedemokraterna vill ändå ha ett regeringsskifte. De tycker
            att det vore bättre att ta det här med Ulf Kristersson som statsminister.
          </note>
          <note>
            Jag har tidigare frågat ledamoten Morell vilka krav Sverigedemokraterna
            ställer på en sådan regering. Kommer det att finnas några krav
            från Sverigedemokraterna om att det ska blir fler säkra rastplatser,
            att mobilitetspaketet ska fullföljas eller för den delen att det
            ska skjutas till ytterligare resurser för kontroller av yrkestrafiken?
            Denna regering, och även regeringen under förra mandatperioden,
            har kunnat visa att vi tar krafttag för att förbättra förutsättningarna.
          </note>
          <note>
            Ändå väljer Sverigedemokraterna att säga sig vilja stödja ett
            annat al ­ ternativ, som i denna debatt tydligt visar att man
            inte är för utstationerings ­ kontroller och att man tycker att
            reglerade kör- och vilotidsregler är krång ­ el och som i något
            fall till och med beklagar att rastplatser görs om till poliskontrollplatser,
            trots att vi faktiskt behöver fler poliskontrollplat ­ ser. Det
            är på sin plats att Sverigedemokraterna visar om det är viktigare
            med ett regeringsskifte eller att, vilket Thomas Morell arbetar
            med, säker ­ ställa att det är ordning och reda inom yrkestrafiken.
          </note>
          <note>
            Tillbaka till själva grundfrågan. Jag vill ändå konstatera att
            det pågår ett arbete där inte minst Sveriges Åkeriföretag nu gör
            egna undersökningar för att säkerställa att vi har bra kvalitet
            på våra rastplatser. Jag tror naturligtvis att det samarbete som
            finns mellan Trafikverket och transport- och åkeriföretagen är
            bra. Det är bra för att skapa fler säkra rastplatser men också
            för att vi nu, med den nya liberaliseringen av kameraövervakningslagen,
            kan få till stånd möjligheter att ha bevakade rastplatser – det
            vill säga att vi kan ha kamerabevakning och därmed beivra brottslighet.
            Det är den utvecklingen vi nu ser är möjlig. När vi dessutom har
            närmare 900 miljarder kronor i infrastrukturinvesteringar skapas
            också bättre förutsättningar för att bygga fler säkra rastplatser.
          </note>
          <note>
            Så vi tillför resurser, ser till att aktörerna samarbetar, ger
            nya lagrum för polisen att agera inom och skapar ordning och reda.
            Frågan är hur Sverigedemokraterna väljer att agera framöver.
          </note>
          <note>
            Anf. 58 THOMAS MORELL (SD):
          </note>
          <note>
            Fru talman! Tack för svaret, statsrådet! Jag får väl säga som
            jag brukar: Så länge jag andas, står upp och har väljarnas förtroende
            kommer jag att driva den här frågan. Ingen kommer någonsin att
            behöva tvivla på det. Det är en försäkran som jag lämnar.
          </note>
          <note>
            Det kom ett par nyckelord från statsrådet: beivra brott. En förutsättning
            för att beivra brott är att det finns någon som rapporterar brottet.
            Det har vi inte i dag. Det är väldigt mycket vackra ord om att
            man har gjort kraftfulla insatser, men de rinner inte ut på asfalten.
            Det finns inte tillräckligt med folk för att göra kontrollerna
            där ute. Det finns ett antal oerhört duktiga kontrolltjänstemän
            som gör ett fantastiskt jobb, men de är för få. Detta har skapat
            den situation vi har i dag, där den olagliga verksamheten i princip
            har fria händer.
          </note>
          <note>
            Jag blev ordförande för transportsäkerhetsgruppen i Västra Götaland
            2012. Där ingick ett antal poliser på dåvarande länskrim. Man
            kartlade problemen på rastplatserna och den omfattande brottslighet
            som också förekommer där. Det är inte bara det att chaufförerna
            inte hittar en plats att stanna på. De kan inte heller välja vilken
            plats som helst, för de utsätts för brott när de stannar. Det
            finns rastplatser som är hotspots i det avseendet. Det stjäls
            bränsle och grejer ombord på fordonet. Man kan stjäla hela fordonet
            – hota föraren så att han är tvungen att lämna hela skjutsen.
          </note>
          <note>
            Det här har alltså blivit en fri marknad för kriminell verksamhet
            i Sverige. Jag har tjatat om detta sedan jag kom in i riksdagen.
            Tillsammans med Sofia har jag drivit detta i Sveriges Åkeriföretag
            i många år innan dess. Och vi står och stampar i samma läge.
          </note>
          <note>
            Nu säger jag som jag sa tidigare: Det är läge att peka framåt,
            tala om vad som gäller och se till att skapa en kontrollverksamhet
            som är värd namnet, för det här duger inte.
          </note>
          <note>
            Anf. 59 Infrastrukturminister TOMAS ENEROTH (S):
          </note>
          <note>
            Fru talman! Jag betvivlar inte ledamoten Morells engagemang när
            det gäller åkerinäringen och de utmaningar som finns. Men trots
            det engagemanget kan vi konstatera att en röst på Thomas Morell
            innebär en röst på Sverigedemokraterna. Och en röst på Sverigedemokraterna
            innebär att Ulf Kristersson är statsministerkandidaten. Det innebär
            en moderatledd regering och en sannolik återgång till en ordning
            där man inte brydde sig om villkoren inom transportnäringen. Det
            är en ordning där den fria marknaden ska bestämma. Utstationering
            från dag ett, som är en otroligt viktig reglering för att förhindra
            den osjysta konkurrens som finns inom transportsektorn, kallar
            Moderaterna protektionism – ett hinder för marknaden.
          </note>
          <note>
            Jag ser det som en framgång att vi äntligen kan säkerställa att
            vi inte får osjyst konkurrens och att åkeriägare likt Sofia Westergren,
            tidigare vd för Åkeriföretagen, och andra åkeriföreträdare ska
            veta att de företag de själva investerar i har sjysta konkurrensvillkor.
            De lastbilschaufförer som jobbar inom åkerierna ska veta att de
            som man konkurrerar med jobben om har rimliga arbetsvillkor. Det
            ska inte vara dumpade löner eller dåliga sociala villkor; man
            ska inte kunna sova i hytten vecka efter vecka.
          </note>
          <note>
            Nu har vi en ordning där man ska återvända var tredje vecka,
            där vi ska kontrollera utstationering från dag ett, där vi tillför
            resurser till polisen – mer än någonsin – och också lagrum som
            gör att man kan klampa och införa sanktionsavgifter och ha beställaransvar
            och krav på vinterdäck. Listan är lång för den ordning vi har
            skapat under den här tiden.
          </note>
          <note>
            Jag konstaterar att det blir bekymmersamt för dem som röstar
            på Sverigedemokraterna och tror att det skulle innebära en väg
            framåt för att skapa ordning och reda i yrkestrafiken.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:726 om medel till underhåll
          </note>
          <note>
            Anf. 60 Infrastrukturminister TOMAS ENEROTH (S):
          </note>
          <note>
            Fru talman! Lars Beckman har frågat mig om jag avser att göra
            några särskilda prioriteringar i budgetarbetet och infrastrukturpropositionen
            så att resurserna räcker till att säkerställa att det befintliga
            järnvägs- och vägnätet får ett tillfredsställande underhåll.
          </note>
          <note>
            När den här regeringen tillträdde var situationen sådan att det
            under många år hade underinvesterats i underhåll av den statliga
            transportinfrastrukturen. Regeringen presenterade under 2018 en
            ny trafikslagsövergripande nationell plan för transportinfrastrukturen
            , där resurserna ökade kraftigt till underhåll av både vägar och
            järnvägar. Det ta har möjliggjort för Trafikverket att utöka genomförandet
            av angelägna underhållsåtgärder i hela landet.
          </note>
          <note>
            Regeringen har nyligen lagt fram en proposition för riksdagen
            med den största ekonomiska ramen någonsin för transportinfrastrukturåtgärder.
            Sammanlagt uppgår ramen till 876 miljarder kronor för perioden
            2022 − 2033. De t här gör vi för att både ta hand om och utveckla
            befintlig infrastruktur , men också för att genomföra nya investeringar
            i hela landet. För underhåll av v äg ar och järnvägar föreslås
            ramen uppgå till 362 miljarder kronor . Det är väl behövligt för
            att möta de stora behov som finns efter många år av eftersatt
            underhåll.
          </note>
          <note>
            Men det är även viktigt att de medel staten tillför på infrastrukturområdet
            används effektivt och på bästa sätt. En bättre kostnadskontroll
            behövs. Kunskapsnivån när det gäller kostnadsutvecklingen och
            lärandet från tidigare erfarenheter behöver därför öka så att
            tidiga insatser kan göras. En god transparens kring orsakerna
            till kostnadsökningar är viktig. Arbetet med att verka för ökad
            produktivitet och innovation i anläggningsbranschen behöver också
            intensifieras.
          </note>
          <note>
            När riksdagen har tagit ställning till propositionen fortsätter
            arbetet som syftar till att ta fram underlag till en ny nationell
            plan, den så kallade åtgärdsplaneringen. I åtgärdsplaneringen
            kommer regeringen självklart att bejaka frågan om behovet av u
            nderhåll i hela landet. Den här regeringen vill att hela Sverige
            ska växa, leva och utvecklas , och ett väl fungerande transportsystem
            är en viktig del i samhällsbygget .
          </note>
          <note>
            Anf. 61 LARS BECKMAN (M):
          </note>
          <note>
            Fru talman! Om man sätter ett mobilitetsfientligt parti, Miljöpartiet,
            i Sveriges regering får det konsekvenser. Konsekvenserna kan den
            som bor i Gävleborg se dagligen, fru talman. Man kan se dem till
            exempel om man försöker åka E4 söderut en söndagskväll. Då larmar
            det om och om igen i RDS-radion om stora trafikstörningar mellan
            Söderhamn och Gävle. Om det dessutom inträffar en trafikolycka
            vid den tidpunkten kommer E4 att vara avstängd i timmar. Detta
            händer alldeles för ofta.
          </note>
          <note>
            Fru talman! I Gävleborgs län och i Sverige har vi en väldigt
            viktig basindustri: skogsnäringen. Det finns många yrkeschaufförer,
            som naturligtvis ska kunna ta sig fram längs vägarna. Med regeringens
            nedskärningar på infrastruktur kommer vi att få ett sämre vägnät.
          </note>
          <note>
            Jag förstår att ministern aldrig ser på TV4-nyheterna , men om
            han gjort det hade han sett inslaget i helgen där Trafikverket
            närmast unikt gick ut och larmade om att om regeringen inte tillför
            pengar till vägnätet blir det kraftiga nedskärningar.
          </note>
          <note>
            Då undrar man: Om ambitionen är att hela Sverige ska leva och
            vi ska tro på ministern, varför lyssnar regeringen då inte på
            sin expertmyndighet? Varför hörsammar man inte Trafikverket?
          </note>
          <note>
            Det måste ju vara en enorm kapitalförstöring när statens infrastruktur
            bryts ned för att man inte får pengar till underhåll. Fråga vilken
            fastighetsägare som helst som låter sitt hus förfalla vilket som
            blir dyrast – att låta huset förfalla eller att renovera det fortlöpande.
          </note>
          <note>
            Fru talman! Vad får det för samhällsekonomiska konsekvenser när
            Trafikverket nu svarar på det bristande vägunderhållet genom att
            sänka hastigheterna? Senast i Ekot i morse larmade man om att
            hastigheten skulle sänkas på ytterligare ett antal mil. Det är
            på det sättet Trafikverket löser nollvisionen.
          </note>
          <note>
            Miljöpartiet skär ned på vägunderhållet tillsammans med Socialdemokraterna
            och samarbetspartierna. Trafikverket svarar med hastighetssänkningar.
          </note>
          <note>
            Fru talman! Jag utesluter inte att det är av ideologiska skäl
            som i alla fall ett av regeringspartierna gör detta. Man låter
            helt enkelt vägnätet förfalla, för då får man sänkt hastighet
            och det blir svårare att köra bil.
          </note>
          <note>
            Men för mig är det en gåta varför Socialdemokraterna gör detta
            – Socialdemokraterna som historiskt har värnat skogsindustrin
            och stålindustrin och i både ord och handling stått upp för att
            Sverige ska leva. Varför i hela friden lägger man fram förslag
            för Sveriges riksdag som innebär att det blir sämre vägar i Sverige?
          </note>
          <note>
            Samma regering tänker införa ett friår till en kostnad av 17
            miljarder per år. Samma regering tänker lägga fram ett förslag
            om en familjevecka till en kostnad av 30 miljarder per år. 47
            miljarder per år tänker regeringen alltså ge till vuxna, friska
            människor för att de ska vara lediga. Samtidigt säger Trafikverket
            att det saknas 50 miljarder bara för vägunderhållet. Jag tror
            att vem som helst förstår att detta är helt orimligt.
          </note>
          <note>
            Anf. 62 SAILA QUICKLUND (M):
          </note>
          <note>
            Fru talman! Tack till min moderatkollega Lars Beckman för att
            jag får tillfälle att ansluta mig till denna oerhört viktiga debatt!
            Jag tar tillfället i akt att än en gång debattera väganslag och
            undermåliga vägförhållanden i Jämtlands län. Infrastrukturministern
            har haft gott tålamod med mina drag ­ ningar i detta ämne tidigare,
            men vi väntar fortfarande på resultat, och därför fortsätter jag
            att argumentera. Läget i vårt län är akut vad gäller undermåliga
            vägar.
          </note>
          <note>
            Fru talman! Jag fortsätter också min kamp för nya beräkningsgrunder
            och därmed också för de relevanta väganslag som detta skulle ge.
            Det ska också relateras till faktiska vägförhållanden och inte
            baseras på antalet invånare i länet, vilket missgynnar Jämtlands
            län.
          </note>
          <note>
            Jag vill också ta upp Trafikverkets planer på hastighetsbegränsningar,
            och jag inleder med detta här. Från och med december i år kan
            Trafikverkets planer på att sänka hastigheten till 80 kilometer
            i timmen på viktiga transportstråk i Jämtland och Västernorrland
            återigen bli ett faktum. I fjol var det E45 som var drabbad, och
            nu är E14 aktuell.
          </note>
          <note>
            Trafikverkets förslag, som nu är ute på remiss, är att sträckorna
            Sund ­ svall–Ånge, Bräcke–Gällö och Krokom–Järpen ska hastighetssänkas
            från 100 eller 90 till 80 kilometer i timmen.
          </note>
          <note>
            Fru talman! Detta får oerhört stora konsekvenser för oss som
            bor och verkar i regionen. Sänkta hastigheter på så långa sträckor
            innebär försämrad tillgänglighet vad gäller arbetspendling, varutransporter
            och besöksnäringen. Beakta då att Jämtlands län har två basnäringar,
            skogsindustrin och besöksnäringen, som är helt beroende av välfungerande
            vägunderlag.
          </note>
          <note>
            Vi ser hellre att man utvecklar infrastrukturen i stället för
            att sänka hastigheten. Vi förstår att man vill förbättra trafiksäkerheten,
            men då tycker vi att det är bättre att man vidtar andra åtgärder.
            Mittseparering för att få mötesfria vägar är det som vi förordar.
            Vi vill också att Trafikverket gör en analys om vad mittseparering
            skulle innebära för trafiksäkerheten och vilka samhällsekonomiska
            effekter det skulle få. Innan en sådan analys är gjord tycker
            vi att Trafikverket ska avvakta med sina planer.
          </note>
          <note>
            Detta har också företrädare för Region Västernorrland, Region
            Jämtland Härjedalen, Sundsvalls kommun, Ånge kommun, Bräcke kommun,
            Östersunds kommun och Åre kommun i dag skrivit om i länsmedierna
            i Västernorrlands och Jämtlands län. Det finns en samsyn om vilka
            åtgärder som skulle vara adekvata. Oron är väldigt stor och samlad,
            och den kommer från både politik och näringsliv liksom från andra
            företrädare för våra län.
          </note>
          <note>
            Min fråga till infrastrukturministern är: Varför tillför inte
            regeringen tillsammans med samarbetspartierna C och L tillräckligt
            med pengar för att man ska kunna upprätthålla en adekvat vägstandard
            i Jämtlands län?
          </note>
          <note>
            Anf. 63 THOMAS MORELL (SD):
          </note>
          <note>
            Fru talman! Jag gav mig in i den här debatten också, för vägarna
            och underhållet av dem är oerhört viktiga för hela vårt land.
            Nu har vi fått höra om situationen i Jämtland. I en tidigare debatt
            diskuterade vi läget i Värmland. Lars Beckman har tagit upp situationen
            på vägarna i Gävleborgs län. Jag själv kan lägga till Skaraborgs
            län. E20 där är inte något att skriva hem om, kan jag säga. Det
            är en urusel väg i alla avseenden.
          </note>
          <note>
            Jag har också ett annat hemlän, och det är Västerbotten. Där
            är vägarna också i väldigt dåligt skick. Det är gemensamt för
            hela riket att vägarna är i alldeles för dåligt skick. Det påverkar
            möjligheten att leva och bo utanför storstadsområdena. Vår viktiga
            industri som finns utmed det finmaskiga vägnätet måste ha en rimlig
            chans att fungera. Då kan det inte vara så att vägarna inte är
            farbara.
          </note>
          <note>
            Ibland är vägarna i så dåligt skick att det inte går att ta sig
            fram. Speciellt uppe i Jämtlands län finns det ställen där det
            är så gropigt att det är fyrhjulsdrift som gäller om man över
            huvud taget ska kunna ta sig fram.
          </note>
          <note>
            Det gjordes en undersökning i januari i år. Där sa 33 procent
            av svenskarna att deras bilar skadats på grund av vägar som varit
            i dåligt skick eller på grund av dåligt vägunderhåll. 10 procent
            anger vägens dåliga skick som orsak till skadan.
          </note>
          <note>
            Att vägen är i så dåligt skick att det uppstår skador på fordon
            är en sak. Det kan i sin tur leda till ett plötsligt haveri i
            en hjulupphängning eller att en styrled går isär. Men den stora
            effekten drabbar de yrkesförare som kör på vägar där det ständigt
            skakar och skramlar. Det sätter sig uppe i axlarna. Då har man
            ett arbetsmiljöproblem också.
          </note>
          <note>
            Då svarar statsrådet naturligtvis att det är arbetsgivarens sak.
            Ja, men arbetsgivaren kan ju inte vara ute och reparera vägar.
            Det är faktiskt statens ansvar att se till att vägarna är farbara.
            Alternativet är annars att inte köra på vägarna över huvud taget.
            Då släcker man ned stora delar av landet.
          </note>
          <note>
            Det är stora ord när statsrådet talar om prioriteringar och hur
            mycket pengar som läggs på vägunderhållet. Visst, det har blivit
            ökade satsningar. Men det räcker ju inte! Det är 50 miljarder
            som saknas. Det är rätt mycket pengar.
          </note>
          <note>
            Det är ständigt samma svar. När man ifrågasätter detta får man
            som svar från statsrådet att denna regering har satsat betydligt
            mer än vad tidigare regeringar har gjort. Men budskapet, att det
            inte är tillräckligt, går inte fram. Det är många ledamöter här
            i kammaren som har påtalat bristen ute på vägarna. Näringslivet
            har påtalat bristen ute på vägarna.
          </note>
          <note>
            Någon gång måste regeringen sätta sig ned och lyssna på dem som
            för fram kritiken och säger att underhållet är för dåligt. Vi
            måste säkerställa att hela landet kan leva. Alla ska kunna leva
            och verka runt om i vårt land. Företagen uppe i Vilhelmina ska
            ha samma förutsättningar som företag nere i Trollhättan. Ett företag
            uppe i Järpen ska ha samma förutsättningar som ett företag i Uppsala.
            Men så är det inte i dag, utan man får fajtas för sin existens.
            Och regeringen blundar och låtsas som att det regnar.
          </note>
          <note>
            Anf. 64 SOFIA WESTERGREN (M):
          </note>
          <note>
            Fru talman! Tack, kollegan Beckman, för en viktig interpellation!
            Mer än hälften av vägnätet byggdes före 1970, och det var dimensionerat
            för dåtidens trafik. Nu behöver vi rusta vägnätet för framtidens
            trafik med fler och mer transporter.
          </note>
          <note>
            Vägtransporterna kan liknas vid Sveriges blodomlopp, som försörjer
            landet med syre. Ska hela landet leva måste infrastrukturen fungera.
            Men tyvärr visar verkligheten något annat när det gäller kvaliteten
            på de svenska vägarna. Underhållsskulden växer likt en snöboll.
            Stoppar vi inte förfallet kommer en tredjedel av vägarna att vara
            förfallna. Det är den kapitalförstöring som kollegan Beckman talade
            om.
          </note>
          <note>
            Fru talman! Jag vill rekommendera lyssnarna att se TV4-nyheterna
            som sändes i lördags. Det var ett reportage om vilka behov vägnätet
            har enligt Trafikverket. Trafikverkets åsikt fick stöd av Transportföretagen,
            som delar deras syn.
          </note>
          <note>
            Jag som är en före detta åkare och lastbilschaufför har sett
            hur vägmiljön blivit alltmer svårtillgänglig för större fordon.
            Inför debatten har jag pratat med gamla kollegor i branschen som
            vittnar om att det blivit sämre. Rapporten Långsiktiga effekter
            av ett underfinansierat vägunderhåll bekräftar deras bild.
          </note>
          <note>
            Fru talman! Spårdjupet i vägen ökar. Med allt smalare vägar kör
            fordonen på exakt samma plats. En viss yta får mycket belastning
            medan övrig yta inte får någon belastning. Med bredare vägar blir
            körningen mjukare, och den kan anpassas mer efter annan trafik.
            Och fordonen belastar vägbanan på ett skonsammare sätt. Spårdjupet
            har ökat med 100 procent under infrastrukturministerns tid vid
            makten. Spåren i vägbanan skapar även problem för vinterväghållning
            och orsakar vattensamlingar.
          </note>
          <note>
            Jag ska också ge lyssnarna en beskrivning av hur oljegruset,
            som man använder för att få ekonomin att gå ihop, fungerar. Ekonomilagningar
            som görs med bitumen och grus skapar stor irritation då de orsakar
            både sten ­ skott på vindrutor och plåtskador. Väglagningarnas
            hållbarhet är dessutom väldigt dålig. På västkusten vittnar yrkeschaufförer
            om det undermåliga oljegruset, som även läggs på motorvägar. Skadorna
            som lagats är tillbaka redan efter ett par veckor. Det kan inte
            ens kallas provisoriskt med så kort hållbarhet.
          </note>
          <note>
            Fru talman! Jag vill ge infrastrukturministern möjlighet att
            berätta hur han ser på det faktum att hjulspåren har ökat med
            100 procent under hans tid vid makten.
          </note>
          <note>
            Anf. 65 Infrastrukturminister TOMAS ENEROTH (S):
          </note>
          <note>
            Fru talman! Jag tackar för engagemanget. Jag uppskattar det,
            och jag tycker att det är viktigt att vi har flera som värnar
            infrastrukturen i Sverige. Jag hade önskat att de moderata ledamöterna
            hade haft samma engagemang när man satt i regeringsställning.
            I opposition är engagemanget otroligt stort. I regeringsställning
            var det inte lika stort. Då lades det nämligen inte resurser på
            väg eller på infrastruktur. Tvärtom var det en dramatiskt lägre
            ambitionsnivå än den vi har i dag, när vi nu presenterar en infrastrukturproposition,
            där det satsas närmare 900 miljarder kronor på infrastruktur.
          </note>
          <note>
            Det satsas alltså mer resurser än någonsin. Det satsas inte minst
            mer resurser än någonsin på vägunderhåll. Men det är klart att
            det också behövs satsningar på investeringar.
          </note>
          <note>
            Jag noterar att Moderaterna i riksdagen vill omfördela pengar
            från investeringar till vägunderhåll. Då innebär det att man kanske
            är beredd att stryka satsningar på Ostkustbanan, Göteborg–Borås,
            Lund–Hässleholm, Ostlänken, Sydostlänken eller andra viktiga insatser
            i landet. Det är så jag tolkar Moderaternas argumentation här
            i dag.
          </note>
          <note>
            Kan vi då få ett besked om vad det är som ska bort? Det vore
            välkommet. Är det Göteborg–Borås? Ja, då kommer trafiken mellan
            Göteborg och Borås att göra att väg 40 kommer att slitas ned ännu
            mer. Det är det som är effekten. Vi har nu en möjlighet att också
            göra viktiga järnvägsinvesteringar på sträckor där tunga transporter
            annars går på väg. Jag tycker att väg 40 är ett bra sådant exempel.
          </note>
          <note>
            Jag uppskattar Saila Quicklunds engagemang för att man fortsatt
            ska säkra vägars kvalitet inte minst på landsbygden. Vi har från
            regeringens sida valt att, utöver de generella stora insatserna,
            göra extra satsningar på just vägar på landsbygden. Vi har öronmärkt
            resurser.
          </note>
          <note>
            När det gäller just Jämtland kan jag nämna den stora satsning
            vi gör på BK4. Vi lägger alltså extra statliga resurser på att
            stärka bärigheten på vägar, så att 74-tonslastbilar ska kunna
            köra där. Detta tillfaller inte minst Jämtlands län, Dalarna,
            Västerbotten och Norrbotten. Faktum är att det är en omfördelning
            där nationella resurser i huvudsak går till skogslänen för att
            öka bärigheten på vägar som är viktiga inte minst för skogsindustrin.
          </note>
          <note>
            Jag hoppas och tror att detta är något som Saila Quicklund också
            uppskattar. Jag tror att det de senaste två åren har satsats närmare
            en kvarts miljard bara i Jämtlands län på detta. Och det är viktiga
            satsningar för att just förbättra bärigheten efter år av nedslitna
            vägar.
          </note>
          <note>
            Vi bör ändå fundera på vilka det är som sliter på våra vägar.
            En stor del handlar om utländsk lastbilstrafik. När svenska lastbilar
            åker på väg ­ arna i Tyskland eller i Frankrike – detta vet personer
            i salen som har åkerierfarenhet – betalar svenska åkerier. Men
            när andra länders lastbilar åker på svenska vägar betalar de ingenting.
            Eurovinjettsamarbetet, som har funnits mellan tre fyra länder,
            försvinner nu. Sverige blir ett av få länder i EU där utländska
            lastbilar får slita på vägarna utan att betala någonting. Det
            är de boende på landsbygden som betalar. Det är svenska åkerier
            som betalar.
          </note>
          <note>
            Hur kommer detta sig? Jo, de förslag som flera gånger har funnits
            här i riksdagen om en vägslitageavgift som skulle innebära att
            alla som kör i yrkestrafik på vägen skulle vara med och betala,
            stoppas av Moderaterna och Sverigedemokraterna. Effekten blir
            att det är de boende på landsbygden och de svenska åkerierna som
            betalar för slitaget på svenska vägar när transporterna ökar,
            eftersom ni har ett motstånd mot att vara med och finansiera.
          </note>
          <note>
            Jag tycker att det vore bra om vi kunde få en bred uppslutning
            bakom det som alla andra länder har: en möjlighet även för utländska
            lastbilar att få vara med och bidra till kvaliteten på det svenska
            vägnätet.
          </note>
          <note>
            Anf. 66 LARS BECKMAN (M):
          </note>
          <note>
            Fru talman! Vad blir konsekvenserna när ett av regeringspartierna,
            Miljöpartiet, hatar mobilitet? Det har de i sitt politiska dna.
            Det var därför de bildades. Det finns väl inte en debatt där Miljöpartiet
            inte talar om hur mycket de hatar mobilitet.
          </note>
          <note>
            Jo, Sveriges vägar är i dåligt skick. Detta kommer alltså från
            TV4-nyheterna . Då ska jag läsa innantill:
          </note>
          <note>
            En stor del av landets vägar är i dåligt skick. Branschorganisationen
            Transportföretagen och Trafikverket anser att det behövs mycket
            mer pengar till vägunderhållet än de 197 miljarder för de kommande
            tolv åren som regeringen föreslagit i infrastrukturpropositionen.
            Det behövs mycket mer pengar, fru talman. Det är alltså ingen
            marginell justering som måste till.
          </note>
          <note>
            Konsekvenserna beskriver Kenth Åberg, som har en transportfirma
            i Västerbotten. Han säger: Det är katastrofalt dåligt. Sakerna
            som är i bilen och bilen i sig själv tar stryk.
          </note>
          <note>
            Enligt Transportföretagen är nästan 13 procent av de statliga
            vägarna i mycket dåligt skick. Minst pengar går till de vägar
            som ligger nära mindre orter och i glesbygd.
          </note>
          <note>
            Fru talman! Trafikverket, ministerns egen expertmyndighet, säger
            alltså att det saknas 50 miljarder. Hur mycket är då 50 miljarder?
            Jo, det är en familjevecka, något som den här regeringen med samarbetspartier
            kom överens om. Den kostar 30 miljarder. Friåret i LAS-överenskommelsen,
            som regeringen också tänker införa, kostar 17 miljarder.
          </note>
          <note>
            Regeringen tänker alltså betala 47 miljarder – 47 000 miljoner
            – för att människor ska vara lediga. Som svar på ministerns fråga
            hur en alternativ budget skulle kunna se ut får vi ingen mer infrastruktur
            av det, fru talman.
          </note>
          <note>
            Fru talman! Vad händer då när Miljöpartiet i regeringen försämrar
            vägunderhållet och inte klarar av reinvesteringar? Jo, infrastrukturförvaltaren
            måste prioritera hårdare, och prioriteringen hamnar då på det
            mest trafikerade nätet med högst trafikarbete på bekostnad av
            det mindre trafikerade vägnätet, det vill säga vägarna på landsbygden
            i Sverige – de vägar som ofta är huvudvägar för godstrafiken,
            hemtjänsten, polisen, räddningstjänsten, skogsåkarna eller vad
            det nu må vara.
          </note>
          <note>
            Jag har haft andra debatter med infrastrukturministern där jag
            visat vägen mellan Ockelbo och Bollnäs. Där måste man närmast
            ha stridsvagn eller bandvagn för att ta sig fram, och skogsföretagen
            som kör de här lastbilarna säger att det är farligt att skicka
            ut chaufförerna dit.
          </note>
          <note>
            Lite ödmjukhet hade man kunnat önska från infrastrukturministern.
            Han behöver inte lyssna på oss moderater. Strunta i det! Strunta
            i svenska folket, som försöker att ta sig fram på vägarna! Men
            lyssna på den egna expertmyndigheten! Det vore väl rimligt.
          </note>
          <note>
            Denna myndighet säger att vi måste få 50 miljarder till, inte
            för att bygga nya vägar, inte för att göra fyra filer som skulle
            behövas på E4:an mellan Gävle och Söderhamn, vägen där trafiken
            stannar om och om igen, utan för att klara underhållet. Om man
            bor i Hälsingland ska man ju inte behöva åka på grusvägar. Trafikverket
            sänker hastigheten, tar bort asfalten och gör grusvägar. Det är
            ett hån mot de boende i Hälsingland. Regeringen subventionerade
            elcyklar för miljarder samtidigt som Trafikverket tog bort asfaltvägar
            i Hälsingland och gjorde om dem till grusvägar.
          </note>
          <note>
            Fru talman! Vi är inte i Albanien eller något annat öststatsland.
            Vi är i Sverige, och här ska det finnas farbara vägar. Det behövs
            50 miljarder till, annars kommer vägnätet att bli sämre.
          </note>
          <note>
            Anf. 67 SAILA QUICKLUND (M):
          </note>
          <note>
            Fru talman! Tack, ministern, för föregående svar!
          </note>
          <note>
            Oavsett ministerns lovord ser vi faktiskt inte effekterna av
            detta i Jämtlands län. Det är inte tillräckligt, och som min kollega
            Lars Beckman sa håller även expertmyndigheten med om att medlen
            inte är tillräckliga.
          </note>
          <note>
            Jag vill också lyfta upp den mycket orättvisa fördelningen av
            väganslagen mellan våra län. Fördelningen av pengar baseras på
            antalet invånare och inte på fakta och faktisk belastning på vägnätet.
            Jag har många gånger jämfört Jämtlands län med Blekinge län. I
            Jämtlands län har vi 5 117 kilometer länsvägar. Trafikmängden
            är 114 miljoner fordonskilometer. År 2019 var vi 130 000 invånare
            i länet. Motsvarande siffror för Blekinge är 1 412 kilometer länsvägar.
            Trafikmängden är 79 miljoner fordonskilometer, och länet har 159
            000 invånare.
          </note>
          <note>
            Det är alltså betydligt längre länsvägssträckor och större trafikmängd
            i Jämtlands län än i Blekinge län. Ändå får vårt län betydligt
            mindre anslag. Infrastrukturministern måste förstå det ologiska
            i detta. Jag har också i många år i riksdagen drivit frågan om
            nya, rättvisare beräkningsgrunder. Självklart måste det också
            ske en rimlig fördelning av pengar mellan drift och underhåll
            respektive investeringar utifrån faktiska behov.
          </note>
          <note>
            Min fråga till infrastrukturministern är: När kommer regeringen
            att införa en mer rättvis medelstilldelning av väganslag baserad
            på faktiska förhållanden och inte på antalet invånare i länen?
          </note>
          <note>
            Anf. 68 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Vägunderhållet är bristfälligt; det har vi debatterat här en
            stund. Det saknas en ansenlig summa pengar för att säkerställa
            statusen på vägnätet – alltså inte förbättra statusen utan endast
            säkerställa den.
          </note>
          <note>
            Det finns en fördel med att bli årsrik, som de kallar det numera.
            Man säger inte att man blir gammal utan att man blir årsrik. När
            jag växte upp var min pappa grävmaskinist, och jag var med honom
            ute på vägbyggen. Jag har alltså på ort och ställe fått se hur
            man bygger väg. Det är ganska intressant, för de vägar som min
            pappa och hans kollegor byggde på 60 ‑ och 70-talen när de sprängde
            berg, sågade ned skog och banade väg för infrastrukturen i väglöst
            land uppe i Västerbotten har man inte råd att underhålla i dag,
            vilket påverkar möjligheten att leva och verka på de breddgraderna.
          </note>
          <note>
            I Skaraborg, där jag bor numera, är E20 ett sorgebarn. Det är
            en europa ­ väg som inte håller en standard som är rimlig för
            en europaväg med den trafikbelastning som är. Så är det också
            på E45 och de andra europaväg ­ arna norrut. Dessa livsviktiga
            nerver som behövs för att kunna leva och verka i området håller
            inte måttet för den trafikmängd som är.
          </note>
          <note>
            När så mycket kritik kommer även från Trafikverket måste regeringen
            förstå att det är för lite pengar och börja titta på hur man ska
            lösa detta. Då är det mer pengar till vägunderhåll som gäller,
            annars kommer vägarna att få en sämre standard än de har i dag.
          </note>
          <note>
            Anf. 69 SOFIA WESTERGREN (M):
          </note>
          <note>
            Fru talman! Det här är den tredje debatten som jag har med infrastrukturministern,
            och jag tror att han har valt att missförstå mig. Jag vill inte
            ha färre poliskontrollplatser utan fler. Jag vill ha mer kontroller
            och fler poliser på vägarna.
          </note>
          <note>
            Infrastrukturministern talar om kilometerskatt och Eurovinjett.
            När jag satt i styrelsen för Sveriges Åkeriföretag var detta en
            debatt, och då handlade det egentligen om att ifall man ska lägga
            på någonting på åkarna, alltså öka skattetrycket, ska någonting
            annat tas bort. Men samtalet har liksom aldrig handlat om det.
          </note>
          <note>
            Man kan inte bara komma med fler pålagor. Det ändrar inte den
            konkurrenssnedsits som de svenska åkarna har i dag. Det är ett
            samtal som man skulle kunna föra, men så länge det bara handlar
            om höjda skatter säger vi nej tack.
          </note>
          <note>
            Infrastrukturministern har även nämnt att alliansregeringen sänkte
            skatten på arbete. Men jobbskatteavdraget är ju någonting som
            fortfarande finns. Det är inte borttaget, utan det blev en väldigt
            bra grej. Sänkta skatter på arbete gjorde att det var fler som
            arbetade och deltog i skatteunderlaget, vilket ger mer pengar
            till den gemensamma statskassan. Det är bra grejer, det!
          </note>
          <note>
            Vid prioritering av pengarna kommer vägarna med lägre trafikbelastning
            att nedprioriteras. Därför ser vi hellre, som kollegan Beckman
            säger, 50 miljarder till infrastruktur än till ledighet för arbetsföra
            människor.
          </note>
          <note>
            Anf. 70 Infrastrukturminister TOMAS ENEROTH (S):
          </note>
          <note>
            Fru talman! Låt mig först kommentera det allra sista som sas.
            Det stämmer inte. Det är inte så att Moderaterna föreslår att
            pengar ska tas från någon välfärdssatsning till vägunderhåll.
            Det är osant. Som jag har förstått det ställer ni er bakom diskussionerna
            i riksdagen inom den ram som finns för infrastruktursatsningar,
            men ni vill omfördela. Ni vill flytta pengar från satsning på
            utveckling till vägunderhåll.
          </note>
          <note>
            Det är inte första gången som Moderaterna i opposition vill lägga
            mer pengar på vägunderhåll. Det har hänt under den här mandatperioden,
            men i majoritetsställning har ni aldrig gjort det. Det är intressant
            att se. Det är också därför jag har valt att fråga: Vad är det
            som ska bort? Är det sträckan Göteborg–Borås, Ostlänken eller
            Ostkustbanan? Det är väl dags att kom ­ ma upp till bevis och
            tala om vilka infrastruktursatsningar som Moderaterna i så fall
            vill ta bort.
          </note>
          <note>
            Jag noterade att ledamoten Beckman inledningsvis talade om expertmyndigheten
            Trafikverket. Det är en fantastisk myndighet. Jag hoppas att ledamoten
            Lars Beckman också lyssnar på Trafikverket när man talar om hastigheter,
            hastighetssänkningar och trafiksäkerhet. Uppenbarligen är så inte
            fallet. Ledamoten väljer ju att ta de argument som passar bäst
            för stunden. Trafikverket är en fantastisk myndighet, och vi lyssnar
            på den när det gäller det framgångsrika arbetet med trafiksäkerhet.
            Förra året var det 190 dödsfall, och det är det lägsta antalet
            någonsin på våra vägar. Året innan var det 219. På 1970-talet
            var det 1 300 årligen. Det görs ett fantastiskt arbete med trafiksäkerhet,
            och det är tack vare att vi har satsat på förbättrad vägkvalitet,
            bra utformning av vägar och inte minst mittseparering.
          </note>
          <note>
            Ledamoten Saila Quicklund valde att nämna att vi från regeringens
            sida har skjutit till medel för att påskynda arbetet och förbättra
            förutsättningarna för mitträcken längs vägar, inte bara i Jämtland
            utan i hela landet. Det ger resultat. Det är färre än någonsin
            som dör och skadas på våra svenska vägar, och det är tack vare
            att vi nu prioriterar infrastruktur och trafiksäkerhet.
          </note>
          <note>
            Jag noterar att debattörerna från Moderaterna inte svarar på
            frågan om vägslitageavgiften. Vi fick ett försök till svar från
            Sofia Westergren. Jag konstaterar att principen ändå måste vara
            att de som sliter på våra vägar ska vara med och betala. Men Moderaterna
            har gett carte blanche för utländska lastbilar att inte vara med
            och betala. Jag tycker ändå att det vore på sin plats att ledamoten
            Beckman berättar för Sveriges riksdag varför svenska åkerier,
            varför de boende i Ockelbo, ska vara med och betala för kvaliteten
            på svenska vägar men inte lastbilarna från övriga Europa. Det
            är rimligt , eftersom det finns en bred uppslutning bakom att
            värna vägkvalitet en, att vi skulle få en bred uppslutning bakom
            att ge utländska lastbilar förmånen att också vara med och finansiera
            den svenska väginfrastrukturen. På det sättet skulle vi slippa,
            som Moderaterna annars föreslår, att lägga ned en del järnvägssatsningar.
            De är också viktiga, inte minst om vi ska nå klimatmålen.
          </note>
          <note>
            När vi ändå talar om klimatmålen kan jag inte låta bli att ta
            upp följande. Om man vill lägga resurser på infrastruktur kan
            jag konstatera att Moderaterna lägger närmare 7 miljarder kronor
            i sina budgetförslag på sänkt bensinskatt i stället för att förbättra
            vägkvaliteten. För mig är det en udda prioritering i ett läge
            när vi står inför en klimatkris. Tänk om vi kunde få en bättre
            satsning på vägkvaliteten i stället för sänkt bensinskatt. Det
            hade varit bra för klimatet och för framtida generationer.
          </note>
          <note>
            Anf. 71 LARS BECKMAN (M):
          </note>
          <note>
            Fru talman! Det är helt korrekt att Moderaterna vill sänka bensin-
            och dieselskatten, och det är vi stolta över. Man ska kunna bo
            och leva i hela Sverige. Så gör ett parti som inte är kidnappat
            av Miljöpartiet, som har subventionerat elcyklar för storstadsbor
            för miljardkostnader.
          </note>
          <note>
            Den här debatten har varit klargörande. Det finns partier som
            på riktigt vill att hela Sverige ska leva, och det finns en regering
            med ett miljöparti som styr även infrastruktursatsningarna.
          </note>
          <note>
            Jag ställde några frågor i början av debatten. Jag tror att var
            och en har upptäckt att jag inte har fått svar på dem. Jag frågade
            om regeringen är medveten om vilka konsekvenser det blir i form
            av längre restider när Trafikverket sänker hastigheterna på grund
            av sämre vägunderhåll. Det blir sämre komfort, större förslitning
            och fler skador på fordon. Jag frågade om det är vettigt och rimligt
            att regeringen ägnar sig åt den fantastiska kapitalförstöringen
            när statens infrastruktur bryts ned i högre takt. Jag påstår att
            det sannolikt är fråga om ideologi. Det finns partier som bildats
            därför att de hatar mobilitet och bilism, och det påverkar naturligtvis
            när de styr regeringens politik.
          </note>
          <note>
            Fru talman! Konsekvenserna är djupt bekymmersamma för näringslivet,
            för de boende, för polisen, räddningstjänsten och ambulansen när
            vä ­ gar görs om från väl fungerande asfaltvägar till att bli
            grusvägar.
          </note>
          <note>
            Fru talman! Så kan vi inte ha det. Vi kan inte ha en regering
            som aktivt bryter ned det svenska vägnätet. Det saknas enligt
            Trafikverket 50 miljarder för vägunderhåll, och då har vi inte
            byggt en fyrfilig väg mellan Gävle och Söderhamn med de pengarna.
          </note>
          <note>
            Fru talman! Det har varit en klargörande debatt.
          </note>
          <note>
            Anf. 72 Infrastrukturminister TOMAS ENEROTH (S):
          </note>
          <note>
            Fru talman! Jag tackar också för debatten i kväll.
          </note>
          <note>
            Jag kommer själv från Kosta, ett litet samhälle mitt i Småland
            med närmare 800 invånare. Jag är väl bekant med en miljö där vägarna
            är helt avgörande. Där går inga stambanor. Ja, det finns en militär
            flygplats, men alternativen till bilen är få. Det innebär att
            det är bilen vi använder oss av.
          </note>
          <note>
            Jag tror att många i Småland känner igen sig i beskrivningen
            av att det under senare år har varit mer och mer vägarbeten. En
            del har till och med svurit lite över vägarbetena: Är det ännu
            ett vägarbete! Ja, det är det efter ­ som vi reparerar.
          </note>
          <note>
            Klagar ni på vägarbeten så skyll på mig, har jag sagt i intervjuer.
            Efter år av underinvesteringar passar vi på att renovera. Därför
            lägger vi också mer resurser än någonsin på att ha en bra kvalitet
            i det svenska vägunderhållet.
          </note>
          <note>
            Men jag tänker att det är viktigt att poängtera att vi också
            måste säkerställa att de resurser vi lägger på vägunderhåll faktiskt
            går till vägunderhåll. Jag hoppas att ledamöterna från både Sverigedemokraterna
            och Moderaterna läser Riksrevisionens rapport. Där påtalas att
            kostnaderna för un ­ derhållsinsatser har ökat med 60 procent
            jämfört med index på 10 procent. Det är en dramatisk kostnadsökning
            för vägunderhåll.
          </note>
          <note>
            Jag har därför lagt ett uppdrag till Trafikverket att göra en
            ordentlig kostnadskontroll. När vi nu har en regering som kraftigt
            ökar satsningarna på vägunderhåll och järnvägsunderhåll ska det
            inte bli en möjlighet för företag att tjäna pengar. I stället
            ska vi använda och hushålla med skattebetalarnas kronor på bästa
            sätt. Det gör vi genom att säkerställa att vi får mer järnvägsunderhåll
            och vägunderhåll för pengarna i den största infrastrukturproposition
            som någonsin har lagts fram i landet.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:713 om vatten-, väg- och
            skogssporter
          </note>
          <note>
            Anf. 73 Kultur- och demokratiminister AMANDA LIND (MP):
          </note>
          <note>
            Fru talman! Angelika Bengtsson har frågat mig om jag är beredd
            att göra skillnad mellan idrotter som har en fast publikplats
            (arena) och VVS ‑ sporter med en publik som är utspridd över en
            stor yta. Hon har också frågat mig om jag är beredd att anpassa
            pandemilagen så att utövare av VVS-sporter kan börja tävla. Vidare
            har hon frågat mig om jag är beredd att öronmärka medel för bland
            annat motionsloppens överlevnad, i det fall en anpassad pandemilag
            inte införs före sommaren.
          </note>
          <note>
            Låt mig inleda med att tacka för det engagemang ledamoten visar
            för idrottspolitiska frågor. Att vi har en stark idrottsrörelse
            som på ett jämställt och inte minst jämlikt sätt når ut till hela
            befolkningen är centrala frågor för mig och regeringen. Det är
            därför vi under hela pandemin har fortsatt att ge massiva krisstöd
            för idrottens överlevnad, vilket också gjort att vi nu har en
            idrottsrörelse som är väl förberedd att starta verksamhet när
            läget så tillåter. Regeringen avser dessutom att införa ett så
            kallat evenemangsstöd som riktar sig till arrangörer som planerar
            för till exempel motionslopp.
          </note>
          <note>
            Som jag sagt vid ett flertal tillfällen har jag under hela pandemin
            arbetat för att idrottsverksamhet ska kunna genomföras på ett
            smitt säkert sätt och så snart det är lämpligt kunna återupptas
            på alla nivåer, bland annat genom att säkerställa att en dialog
            förs mellan idrottsrörelsen och Folkhälsomyndigheten.
          </note>
          <note>
            Fru talman! Regeringen har sett behovet av att reglera olika
            typer av idrottsaktiviteter och evenemang olika utifrån vilka
            förutsättningar de har att anordnas smittsäkert. Med den tillfälliga
            covid-19-lagen har vi den möjlighete n, vilket innebär att motionslopp
            och publik på till exempel lag ­ idrotter kommer att regleras
            olika. Från den 1 juni kan motionslopp och liknande idrottstävlingar
            genomföras med upp till 150 idrottsutövare som deltar samtidigt.
            Det är ett efterlängtat första steg som möjliggör för många idrottsföreningar
            att arrangera mindre och lokala motionslopp med goda möjligheter
            till nödvändiga smittskyddsåtgärder . När läget förbättras kommer
            taken att höjas för att sedan på sikt tas bort när läget tillåter.
          </note>
          <note>
            Anf. 74 ANGELIKA BENGTSSON (SD):
          </note>
          <note>
            Fru talman! Jag tackar statsrådet för svaret. Sedan jag lämnade
            in den här interpellationen har ju en hel del restriktioner förändrats,
            men jag tror ändå att en diskussion och debatt kring detta kan
            vara bra.
          </note>
          <note>
            Bland annat har man gjort skillnad på inom- och utomhussporter,
            vilket var min första fråga. Det är ett steg i rätt riktning,
            men jag tror att fortsatt kritik kan framföras. Många inom idrottsrörelsen
            är inte nöjda, och jag och många med mig får en känsla av att
            regeringen inte litar på idrotten och att idrotten kan arrangera
            smittsäkra evenemang. Det är många med mig som fortsatt inte förstår
            varför regeringen inte efterliknar exempelvis Danmarks modell
            eller använder sig av procentuell kapacitet i publiken.
          </note>
          <note>
            Min andra fråga handlade om när man kan börja tävla inom VVS-sporter,
            d et vill säga väg-, vatten- och skogssporter. Även där har lättnader
            gjorts – men kanske inte tillräckligt, eftersom man har att förhålla
            sig till ett maxantal på 150 utövare oavsett hur stor yta man
            har och hur många meter man har tillgängliga för att hålla avstånd.
          </note>
          <note>
            Låt oss dock dra lite bakgrundshistorik för att få förståelse
            för varför restriktionerna slår hårdare mot utomhus- än inomhussporter.
            Inom sporter som utövas på vatten, på väg eller i skog har man
            stora arealer att förhålla sig till. Det kan jämföras med till
            exempel fotboll, där man har en angiven gräsyta att spela på även
            om man är utomhus. Vi vet numera att corona ­ smittan sprids lättare
            inomhus, framför allt i varma sporthallar, men att risken att
            bli smittad är ytterst begränsad utomhus – och framför allt när
            man håller avstånd. Enligt restriktionerna ska vi för minskad
            smittspridning dessutom helst umgås utomhus och hålla avstånd.
            VVS-sporterna är per definition sporter där man håller avstånd
            och som man utövar utomhus.
          </note>
          <note>
            Fru talman! Jag får lov att åka taxi, men jag får inte tävla
            i motorsport. Jag får lov att cykla till jobb, men jag får inte
            tävla. Jag får också lov att segla privat, med vänner, men jag
            får inte tävla. Nu ändras restriktionerna, men de har varit märkliga.
          </note>
          <note>
            Hela idrottsbranschen har ställt om. Framför allt har man varit
            lösningsorienterad för att få anordna tävlingar under smittsäkra
            förhållanden. Många hoppas få anordna tävlingar för att tjäna
            in de medel som säkrar föreningens och därmed sportens överlevnad.
            Framför allt har många hoppats på mer eftersom vaccineringen är
            i full gång och vi är inne i en årstid då vi äntligen kan vara
            utomhus utan att få frostskador.
          </note>
          <note>
            Inte minst motionsloppen har lobbat hårt gentemot oss politiker
            och regeringen med exempel som visar hur hårt restriktionerna
            slår mot de sporter som utövas nästan bara utomhus. Med dagens
            restriktioner om 8 personer, men även med det föreslagna 150 personer,
            skulle man ha mer yta än vad nöjesparkerna har med 20 kvadratmeter
            per person.
          </note>
          <note>
            Frågan är alltså: Varför litar man inte på idrotten och de förslag
            som har presenterats? Man är fortfarande väldigt låst vid satta
            tak, och det är tråkigt.
          </note>
          <note>
            Anf. 75 Kultur- och demokratiminister AMANDA LIND (MP):
          </note>
          <note>
            Fru talman! Precis som Angelika Bengtsson säger har regeringen
            efter att den här interpellationen lämnades in kunnat fatta beslut
            om att det nya, mer träffsäkra regelverket ska införas från den
            1 juni. Det vet jag att vi alla är väldigt glada över.
          </note>
          <note>
            Som jag sa i mitt svar ska detta verkligen ses som ett första
            steg. Det är en del av det som Folkhälsomyndigheten kallar nivå
            1. Egentligen handlar det om att äntligen få det här regelverket
            på plats och därmed harmoniera regelverken – att göra det enklare
            för idrott, kultur och olika typer av sammankomster att verka
            under smittsäkra former under pandemin. Jag har varit fullt medveten
            om svårigheten för VVS-sporterna, alltså väg-, vatten- och skogssporterna,
            att verka under pandemin när det gäller tävlingar.
          </note>
          <note>
            När det gäller träningsverksamhet kan man snarare säga att just
            den här typen av motionsform ju har aktivt uppmuntrats av Folkhälsomyndigheten
            – visserligen inte i stora grupper, men att vara utomhus och röra
            sig över stora ytor har uppmuntrats. Möjligheten att tävla har
            först begränsats av ordningslagen, eftersom den här typen av tävlingsverksamhet
            rör sig över en yta utan ett avgränsat område där publiken sitter.
            Det är så att säga skälet till att detta finns med i ordningslagen
            och att man söker den typen av tillstånd för att arrangera tävling.
          </note>
          <note>
            Som Angelika Bengtsson vet hade vi det här förslaget på plats
            redan tidigare i år, men när den tredje vågen svepte över landet
            valde regeringen på inrådan av Folkhälsomyndigheten att avvakta
            med själva införandet av dessa regler. Det var helt enkelt för
            att smittspridningen var stor. Vaccinationerna hade inte kommit
            igång, och trycket på sjukvården var fortfarande väldigt högt.
            Det ska absolut inte ses som att regeringen inte litar på idrottsrörelsen;
            tvärtom har jag stor tillit till idrottsrörelsens möjligheter
            att axla ansvaret utifrån det som sker den 1 juni – det första
            steget – och naturligtvis också utifrån de kommande stegen, som
            jag vet att man har förberett sig för noggrant .
          </note>
          <note>
            Jag tycker också att idrottsrörelsen under året som gått verkligen
            har visat hur man på olika sätt har ansträngt sig för att kunna
            hålla igång barn- och ungdomsträningar. Det har varit möjligt
            i Sverige i väldigt hög grad. Även enstaka tävlingsverksamheter
            har varit möjliga under stora delar av året som gått, framför
            allt för barn och unga, även om de har varit begränsade. Man har
            också försökt se till att träningen kan ske på ett smittsäkert
            sätt.
          </note>
          <note>
            Vi har haft en väldigt nära dialog med idrottsrörelsen. Det är
            bra att idrottsrörelsen också har en nära dialog med Folkhälsomyndigheten,
            för det borgar för att även de kommande stegen ska kunna tas på
            ett klokt och bra sätt. Precis som Angelika Bengtsson säger ökar
            nu vaccinationstakten, och vi ser hur smittan går ned. Förhoppningen
            är naturligtvis att vi ska kunna inträda i nivå 2 inom en inte
            alltför avlägsen framtid, och då är förslaget att det här taket
            ska höjas ännu mer. Det är naturligtvis önskvärt.
          </note>
          <note>
            Det är väl också min sak att här i kammaren påminna om att vi
            fortfarande är i ett läge där sjukvården är under hårt tryck och
            att det är naturligt att regeringen lyssnar på Folkhälsomyndigheten
            gällande när det är tajmning och läge att ta olika steg när det
            kommer till restriktionerna.
          </note>
          <note>
            Regeringen kunde för bara någon vecka sedan presentera att vi
            nu skjuter till ytterligare 600 miljoner kronor i stöd till idrottsrörelsen
            för att man ska kunna ta sig igenom en fortsatt tuff period med
            hårda restriktioner. Nu vet jag visserligen att det idrottsrörelsen
            drömmer om nu inte är krisstöd utan att få komma igång och tävla
            igen, och träna fullt ut, men vi behöver stötta idrottsrörelsen
            så långt det är möjligt för att inga aktörer ska gå under på grund
            av restriktionerna.
          </note>
          <note>
            Anf. 76 ANGELIKA BENGTSSON (SD):
          </note>
          <note>
            Fru talman! Jag tackar återigen statsrådet för svaret.
          </note>
          <note>
            Den trappa som Folkhälsomyndigheten och regeringen har arbetat
            fram har tre steg. Jag tror att många hade önskat att steg 2 hade
            varit steg 1 och därmed det som börjar gälla den 1 juni, men tyvärr
            är det inte så. Jag tror att det är det som gör att man känner
            att regeringen inte litar på idrotten – att det första steget
            börjar på en väldigt låg nivå, trots att en hel idrottsrörelse
            har haft mer än ett år på sig att ställa om.
          </note>
          <note>
            De frågor som kvarstår efter de presenterade lättnaderna är:
            Varför gör man inte skillnad på fler sporter? De som har möjlighet
            att ta emot fler, till exempel när det gäller lopptävlingar eller
            publik på lagidrotter – varför gör man inte ett utökat steg för
            dem? Varför särskiljer man inte dem?
          </note>
          <note>
            I Danmark har man, som jag har nämnt tidigare, arbetat utifrån
            sektio ­ ner i publiken. Varje sektion har ett antal om 500. Utifrån
            smittläge och storlek på arena kan man öppna fler eller färre
            sektioner. Varför är detta inte ett exempel som regeringen har
            tagit efter och arbetat utifrån?
          </note>
          <note>
            Och varför har regeringen inte tittat på en procentuell del av
            publiken, vilket många i Europa arbetar efter? Då skulle man kunna
            öppna upp för ännu fler, inte minst inom VVS-sporterna, och ta
            emot fler i publiken. Det kan också röra sig om antalet personer
            i publiken och antalet deltagare per kvadratmeter, likt det nöjesparker
            har att förhålla sig till.
          </note>
          <note>
            Regeringen har under hela pandemin stirrat sig blind på maxtal,
            utan anpassning till hur stor publik eller areal man har att förhålla
            sig till utifrån respektive sport och utövande. Jag tycker att
            det är tråkigt. Jag kan tycka att det är ganska trångsynt att
            regeringen stirrar sig blind på detta och att regeringen inte
            litar på idrottens kunskaper och omställning.
          </note>
          <note>
            Någonstans måste det råda frihet under ansvar. Varför får detta
            gälla i exempelvis restaurangbranschen men inte i idrotten? Låt
            idrotten visa att man kan arrangera smittsäkra evenemang!
          </note>
          <note>
            Till exempel – eller som en parallell – anordnades i helgen Eurovision
            Song Contest, där man tog emot tusentals personer i en inomhusarena
            på ett smittsäkert vis. Det går att anordna smittsäkra evenemang
            om man vill. Låt idrotten visa att den kan det!
          </note>
          <note>
            Det handlar också om människors målbild för att hitta motivation
            att fortsätta att röra på sig och vara aktiva i den svåra tid
            som vi befinner oss i. Nu öppnar man som sagt upp för tävlingar
            för oss vuxna – inte bara för barn. Detta är bra; det är ett steg
            i rätt riktning. Jag och många med mig hade dock önskat fler.
          </note>
          <note>
            Att ha Vätternrundan, orienteringslopp eller någon annan tävling
            som målbild stärker ens motivation att fortsätta att röra på sig.
            Dessutom behöver tävlingarna och föreningarna gott om tid på sig
            att ställa om till nästa steg. Därför tror jag att det hade varit
            bra att öppna upp ännu mer.
          </note>
          <note>
            Anf. 77 Kultur- och demokratiminister AMANDA LIND (MP):
          </note>
          <note>
            Fru talman! Det är otvetydigt så att tävlingsverksamhet är en
            viktig, eller bärande, ingrediens för väldigt många inom svensk
            idrott. Jag vet att både jag och Angelika Bengtsson själva har
            den typen av erfarenheter och vet hur detta motiverar små knattar
            att stiga upp tidigt på morgonen en lördag och gå till fotbollsträningen
            liksom det motiverar vuxna motionsidrottare som har ett lopp som
            en målbild för sin dagliga träning. Det är väldigt viktigt.
          </note>
          <note>
            Jag är glad att barn och unga i Sverige har haft möjlighet att
            hålla igång sin träning i hög grad – i högre grad än vad många
            av mina kollegor i Europa hävdar att deras länder haft möjlighet
            till. Jag är även glad över att vi har kunnat komma igång med
            tävlingsverksamhet för barn och nu också kommer att öppna upp
            för tävlingsverksamhet för vuxna som inte är elit.
          </note>
          <note>
            Sedan är det naturligtvis så att VVS-sporterna, som först lydde
            under ordningslagen och nu lyder under pandemilagen, har drabbats
            av ett trubbigt regelverk; det kan vi nog slå fast. För mig har
            det varit väldigt viktigt att nu få på plats den här differentieringen,
            där vi skiljer på inomhus- och utomhuspublik och där vi särskiljer
            VVS-sporterna och ger dem särskilda förutsättningar att verka.
          </note>
          <note>
            Detta är verkligen att betrakta som ett första steg. Regeringen
            har tagit emot en rapport från Folkhälsomyndigheten om hur de
            kommande stegen skulle kunna se ut, och regeringen avser att återkomma
            i denna fråga.
          </note>
          <note>
            Naturligtvis är det så att vi tittar på olika varianter av hur
            regleringarna framöver ska kunna se ut. Förhoppningsvis är det
            nu en period då vi kan komma tillbaka till ett normalläge relativt
            snabbt, men vi måste naturligtvis förbereda oss för olika scenarier.
            Vi vet också att varje månad är av betydelse för dessa verksamheter.
          </note>
          <note>
            När vi talar om det här med procent av en arena tror jag att
            det är viktigt att vi kommer ihåg att Sverige är i ett läge i
            pandemin, och har varit det ett bra tag, där smittnivåerna har
            legat väsentligt högre än i många andra länder. Danmark är till
            exempel i ett annat läge i pandemin. De har också haft vissa verksamheter
            mer stängda och har haft möjlighet att komma i ett annat läge
            när det gäller återöppningen. Det är intressant – naturligtvis
            följer jag med spänning det som nu sker i Danmark och i många
            andra länder.
          </note>
          <note>
            Angelika Bengtsson nämnde Eurovision Song Contest. Detta var
            en del av en forskningsstudie, och man släppte in många människor.
            Det var väldigt intressant och väldigt glädjande, såklart, att
            se så många på arenan.
          </note>
          <note>
            När det gäller procent av en arena ska vi komma ihåg att de regler
            som finns just nu kommer att ta sin utgångspunkt i arenans beskaffenhet
            i och med att Folkhälsomyndigheten ställer kompletterande krav
            genom sina föreskrifter. Om det står att man har möjlighet att
            ta emot 500 sittande utomhus innebär det inte att vilken utomhusplats
            som helst får knö in 500 personer, utan det krävs att man kan
            hålla avstånd mellan sittplatser och liknande. Detsamma gäller
            inomhus.
          </note>
          <note>
            Om nästa steg utgår från Folkhälsomyndighetens tak kommer även
            detta – hur många man de facto kan ta in – att vara beroende av
            arenans storlek. Vi får dock återkomma till de kommande stegen
            och exakt hur vi ser dem framför oss.
          </note>
          <note>
            Jag vill återigen understryka hur viktigt det är med dialogen
            mellan, i det här fallet, idrottsrörelsen och Folkhälsomyndigheten
            när det gäller VVS-sporterna, som är fokus för interpellationen.
            Vi vet att barn- och ungdomsidrotten där inte har kunnat komma
            igång samtidigt som övrig barn- och ungdomsidrott, och det är
            av största vikt att den nu får komma igång den 1 juni. Sedan längtar
            både jag och idrottsrörelsen efter att fler steg ska kunna tas
            så snabbt som möjligt.
          </note>
          <note>
            Anf. 78 ANGELIKA BENGTSSON (SD):
          </note>
          <note>
            Fru talman! VVS-sporterna är – återigen – per definition sporter
            där man håller avstånd och sporter som utövas utomhus.
          </note>
          <note>
            I vattensporter som segling håller man mer än en meters avstånd,
            till och med när det gäller en liten optimistjolle.
          </note>
          <note>
            I vägsporter som cykling och motorsport håller man en meters
            avstånd bara genom att sitta på sin cykel eller i sin bil.
          </note>
          <note>
            I skogs s porter som orientering håller man avstånd eftersom
            man startar med intervaller, och kanske ännu mer om man råkar
            titta fel på kartan.
          </note>
          <note>
            Med detta sagt är det bra att man öppnar upp och att VVS-sporterna
            kan börja utövas och, framför allt, tävlas i.
          </note>
          <note>
            Det är tråkigt att regelverket har varit trubbigt under så lång
            tid. Jag tror att detta är en av anledningarna till att många
            är besvikna på att de inte har fått öppna upp tidigare.
          </note>
          <note>
            Jag tror, återigen, att det krävs gott om tid för att snabbt
            ställa om. Det är svårt att ställa om över natten, även om jag
            tror att föreningarna skulle klara av att göra det. I grund och
            botten handlar det om deras överlevnad. Om föreningarna inte finns
            kvar kan de inte arrangera lopp och tävlingar, och då kan vi inte
            engagera oss i dessa sporter. Det vore olyckligt, inte minst för
            sporten och för föreningslivet men också för oss själva ur ett
            personligt perspektiv.
          </note>
          <note>
            Jag ser fram emot kommande återöppningar. Jag tackar för den
            här debatten och ser fram emot det som komma skall.
          </note>
          <note>
            Anf. 79 Kultur- och demokratiminister AMANDA LIND (MP):
          </note>
          <note>
            Fru talman! Jag vill återigen tacka Angelika Bengtsson för debatten
            och för engagemanget. Jag vill också rikta ett tack till svensk
            idrottsrörelse för alla de ansträngningar som gjorts och det ansvar
            som har tagits under pandemin. Idrotten runt om i landet har verkligen
            ställt om och ställt upp.
          </note>
          <note>
            Mitt fokus som idrottsminister är nu, förutom att vi måste få
            på plats en återöppningsplan som är så tydlig och transparent
            som möjligt, att vi har idrottens återstart i fokus och att föreningar
            runt om i landet får en möjlighet att kraftsamla för att åter
            nå alla de barn och unga som har halkat ur idrotten under den
            här perioden och bygga någonting bättre efter pandemin.
          </note>
          <note>
            Jag tror att det för många har varit uppenbart vad det är vi
            har gått miste om under det här året, både tränings- och tävlingsmöjligheter
            för den som är aktiv i en idrott och möjligheten att på ett enkelt
            sätt besöka ett gym under pandemin för dem som hellre tränar så
            men också för alla oss som älskar idrott att kunna följa den live.
            Vi längtar alla efter att det ska bli möjligt igen. Därför har
            det varit viktigt för mig att vi stöttar idrotten genom krisen.
          </note>
          <note>
            Förra året sköt vi till 1 ½ miljard i stöd till idrotten och
            nu en nära fördubbling, över 2 miljarder, i särskilt riktade krisstöd
            till idrotten. En del av detta har vi sagt ska särskilt öronmärkas
            till återstarten av idrottsrörelsen i hela landet. Jag vet att
            landets föreningar och klubbar nu tittar på vilka insatser som
            krävs för att särskilt nå alla barn som man vill hämta tillbaka
            till idrottsrörelsen igen.
          </note>
          <note>
            Det är de ansträngningar som kommuner, klubbar och föreningar
            har gjort som gör att vi hittills har sluppit se de stora revorna
            i idrottsnätet i Sverige, och det är jag djupt tacksam för. Vi
            ska fortsätta att stötta idrotten genom pandemin, och det gläder
            mig att det finns ett brett engagemang för detta också här i riksdagen.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:724 om anslaget till radonbidrag
          </note>
          <note>
            Anf. 80 Statsrådet MÄRTA STENEVI (MP):
          </note>
          <note>
            Fru talman! Larry Söder har frågat mig om j ag avser att verka
            för att radonbidraget ska bli så stort att behovet som finns täcks
            och bidraget därmed inte tar slut fyra månader in på året.
          </note>
          <note>
            Jag vill börja med att understryka att förekomsten av radon i
            bostäder är en viktig fråga som regeringen tar på mycket stort
            allva r. Enligt strålskyddsförordningen (2018:506) ska det finnas
            en nationell handlingsplan för hantering av de långsiktiga riskerna
            med radon på arbetsplatser, i lokaler som allmänheten har tillträde
            till och i bostäder. Sedan 2018 finns det därför en nationell
            handlingsplan på området. Mot bakgrund av risken med radon har
            det gjorts , och görs, ett antal olika insatser för att minska
            exponeringen i bostäder.
          </note>
          <note>
            I Sverige har Boverket fastställt ett gränsvärde för radon på
            200 bec ­ querel per kubikmeter i nya byggnader. Problemen med
            radon handlar dock inte primärt om nya byggnader. Statistik från
            Boverket talar för att gränsvärdet i fråga om radonhalt uppfylls
            i så gott som alla nya byggnader. En majoritet av dessa uppfyller
            kravet med god marginal.
          </note>
          <note>
            I bostäder och lokaler där radon förekommer finns enligt miljöbalken
            och strålskyddslagen e n skyldighet för fastighetsägare att undersöka
            och att undanröja en olägenhet. Den kommunala nämnd som ansvarar
            för miljö- och hälsoskyddsområdet är tillsynsmyndighet och följer
            upp om det finns olägenheter för människors hälsa och kan kräva
            att fastighetsägare gör en radonsanering. För bostäder och lokaler
            finns alltså ett fastighets ­ ägaransvar och en kommunal tillsyn.
          </note>
          <note>
            År 2018 infördes radonbidraget som en del av en treårig satsning
            på giftfria bostäder och förbättrad inomhusmiljö. Radonbidraget
            tar således slut under 2021. När anslaget tar slut blir en naturlig
            följd att alla ansökningar inte beviljas under det sista året,
            och exakt var brytpunkten blir avgör beslutande myndighet.
          </note>
          <note>
            För boende i småhus finns även fortsättningsvis möjlighet att
            få skatte ­ reduktion för arbetskostnader för radonsanering inom
            ramen för rot avdra ­ get. Vidare utgör energideklarationerna
            ett viktigt instrument för att syn ­ liggöra risken med radon.
            Radonförekomst i fastighet ingår som en uppgift i deklarationen.
            Energideklarationen gör därmed köparen av en byggnad uppmärksam
            på om en mätning har gjorts och vad mätningen visade.
          </note>
          <note>
            Regeringen har även gett Boverket ett uppdrag att under åren
            2018 − 2021 förstärka arbetet för att nya och befintliga byggnader
            ska vara säkra och ha en god inomhusmiljö . Regeringen inväntar
            resultaten från det uppdraget.
          </note>
          <note>
            I dagsläget planeras inga ytterligare åtgärder inom området.
          </note>
          <note>
            Anf. 81 LARRY SÖDER (KD):
          </note>
          <note>
            Fru talman! Ibland är det som vi inte ser eller inte har tillräcklig
            information om något som vi tar med en klackspark, även om det
            kan vara det allra farligaste som vi förbiser som risk.
          </note>
          <note>
            Sveriges medborgares kunskap om radonets risker och hur man kan
            åtgärda dessa är enligt mitt sätt att se det alldeles för låg.
            Det är i detta sammanhang som jag anser att man måste se radonbidraget.
          </note>
          <note>
            Staten visar att radon är något som vi anser är farligt, och
            ett bidrag hjälper inte bara till att åtgärda den faktiska problematiken
            utan även att upplysa människor om riskerna.
          </note>
          <note>
            Det finns företag runt om i landet som är specialiserade på radon.
            Med radonbidraget ger vi dem en unik möjlighet att åtgärda men
            även sprida kunskapen kring radon.
          </note>
          <note>
            I Sverige har hundratusentals bostäder fortfarande för höga radonhalter.
            Förhöjda radonvärden är en hälsorisk, men det går att sanera och
            undanröja denna risk. Radonbidraget har de senaste åren varit
            väldigt välanvänt och har varit till betydande samhällsnytta genom
            att minska hälsoproblemen relaterade till för höga radonhalter
            i bostäder.
          </note>
          <note>
            Det är även väl belagt i olika forskningsstudier att radon ökar
            risken för lungcancer. I Sverige beräknas att cirka 500 människor
            varje år får lungcancer. För att minska den siffran borde möjligheten
            till saneringar och råd vara ett par åtgärder som finns varje
            år och inte bara under några år.
          </note>
          <note>
            I budgeten som regeringen lade fram för 2021 förlängde regeringen
            radonbidraget med ett år. Det avsattes inte lika mycket pengar
            som tidigare, och resultatet blev att redan i april var pengarna
            slut. Det innebär i praktiken att färre personer kommer att kunna
            radonsanera sina bostäder, vilket ökar risken för att fler drabbas
            av lungcancer de kommande åren.
          </note>
          <note>
            I de diskussioner som i princip alla partier i riksdagen har
            varit delaktiga i anser man faktiskt över hela linjen att radonbidraget
            är viktigt och en billig penning för att åtgärda något som kan
            orsaka cancer. Det är även ett avstamp för att vi politiker ska
            kunna diskutera andra åtgärder som långsiktigt uppmärksammar riskerna
            med radonet. Med detta vill jag påminna om att en politisk samsyn
            finns kring radonbidragets nytta och behov.
          </note>
          <note>
            Det är vällovligt och bra att man under några år har förstärkt
            arbetet genom radonbidraget från 2018 till nu och genom att ge
            Boverket ett uppdrag att förstärka arbetet. Dock blir jag frågande
            över glappet som nu blir från det att radonbidraget tagit slut
            fram till Boverkets redovisning samt förslag och eventuella implementeringar
            som behöver göras för att vi ska få igång andra åtgärder för att
            radonet ska kunna minska i Sverige. Tidsglappet innebär att en
            del arbete går om intet, och inga synliga åtgärder finns från
            staten i denna del.
          </note>
          <note>
            Mina frågor blir således: Borde man inte tillskjuta medel så
            att alla ansökningar som kommer in under 2021 faktiskt kan behandlas?
            Och vad händer med de ärenden som har kommit in efter att pengarna
            har tagit slut? Försvinner de bara? Borde man inte förlänga radonbidraget
            så länge att det finns andra åtgärder att tillgå, det vill säga
            från 2021 till 2022?
          </note>
          <note>
            Anf. 82 Statsrådet MÄRTA STENEVI (MP):
          </note>
          <note>
            Fru talman! I Sverige tillbringar människor i genomsnitt 90 procent
            av sin tid inomhus. Inomhusmiljön är på det sättet människans
            viktigaste omgivning, och inomhusluftens kvalitet är av stor betydelse
            för folkhälsan.
          </note>
          <note>
            Frågan om god inomhusmiljö för människor är därför mycket viktig
            för regeringen. Det var därför som regeringen införde radonbidraget
            2018, och vi har sett att det har gjort nytta. Men radonbidraget
            är inte den enda åtgärd som regeringen har vidtagit för att motverka
            skadliga radonhalter i byggnader, utan det pågår många insatser
            för att minska radonhalten i inomhusmiljön.
          </note>
          <note>
            Handlingsplanen, som jag nämnde i mitt interpellationssvar, är
            gediget genomarbetad. Det är Arbetsmiljöverket, Boverket, Folkhälsomyndighe
            ­ ten, Livsmedelsverket, Strålsäkerhetsmyndigheten med flera som
            har sam ­ verkat för att ta fram den. Målsättningen med handlingsplanen
            är att säker ­ ställa målmedvetna och långsiktiga insatser för
            att reducera befolkningens exponering för radon. Jag pratar gärna
            mer, både med ledamoten och med andra intresserade, om hur vi
            kan nå upp till strategierna och förslagen i handlingsplanen.
          </note>
          <note>
            Vad gäller just småhus vill jag understryka rotavdragets vikt.
            Avdraget kan innebära betydelsefulla reduktioner av arbetskostnad
            för radonsanering. Reduktionerna kan vara skillnaden mellan om
            en ägare av ett småhus bestämmer sig för att radonsanera sin bostad
            eller inte, och den möjligheten kvarstår ju även utan radonbidraget.
          </note>
          <note>
            Slutligen vill jag också lyfta upp ett uppdrag igen som regeringen
            har gett till Boverket om att förstärka arbetet för att nya och
            befintliga byggnader ska vara säkra och ha en god inomhusmiljö.
            Jag kan tillägga att jag med spänning väntar på slutredovisningen
            av det uppdraget. Men jag kan redan nu säga att det kommer att
            krävas ett ökat antal radonmätningar, så att bostäder och lokaler
            med förhöjda radonhalter identifieras. Detta kommer vi att behöva
            jobba vidare med. Utifrån det kan ännu fler åtgärder genomföras
            för att sänka radonhalter där så behövs.
          </note>
          <note>
            Anf. 83 LARRY SÖDER (KD):
          </note>
          <note>
            Fru talman! Ministern och jag är nog ganska överens om problematiken
            och att vi behöver göra så mycket som möjligt för att få en god
            inomhusmiljö. Dock har vi lite olika syn på vilken nytta radonbidraget
            har gjort. Jag tror att det har gett småhusägare möjlighet att
            få kunskap om radonet, hur man kan hantera det och vilka åtgärder
            man kan göra för att minska radonet i sin egen bostad.
          </note>
          <note>
            Utan bidrag hänvisas man till kommunens kontrollenhet för miljö
            och hälsa. Tyvärr funkar detta inte i hela Sverige. Om man som
            småhusägare bor länge i sitt hus utan att sälja lämnas man till
            sin egen kunskapsinhämtning utan att få någon hjälp.
          </note>
          <note>
            Jag tror att radonbidraget har gjort att småhusägare både fått
            informa ­ tion och gjort åtgärder.
          </note>
          <note>
            Det är riktigt att man kan använda rot för arbetskostnaden. Men
            kan man tänka sig att även mätningarna kan ingå i rot? Kan man
            tänka sig att rot kan användas även för fler delar i radonsanering,
            det vill säga att rot förändras och förstärks, just för att radon
            är så farligt?
          </note>
          <note>
            Jag fick inte riktigt svar på vad som ska hända med de ansökningar
            som har gjorts efter att pengarna till radonbidraget tagit slut
            . Ska de bara kasseras? Jag ser ju att det finns ett behov. Människor
            som har ansökt om radonbidrag vill ju göra dessa åtgärder . Finns
            det en möjlighet att de som under 2021 ansöker om radonbidrag
            kan få det? Eller anser ministern att de pengar som fanns var
            de som fanns och nu blir det inget mer?
          </note>
          <note>
            Anf. 84 Statsrådet MÄRTA STENEVI (MP):
          </note>
          <note>
            Fru talman! Bidraget har varit aviserat för tre år, och det fasas
            ut under året. Det innebär att myndigheten som ansvarar för utbetalningarna
            också bestämmer var brytgränsen går.
          </note>
          <note>
            Låt mig understryka att enligt miljöbalken har fastighetsägarna
            ett ansvar att undersöka och undanröja en olägenhet. För bostäder
            med radon finns ett fastighetsägaransvar och en kommunal tillsyn.
          </note>
          <note>
            Med det sagt vill jag också understryka hur viktigt det är för
            regeringen att komma till rätta med skadliga radonhalter i byggnader.
            Många samband mellan inomhusluft och hälsa är kända, till exempel
            kopplingen mellan radon och lungcancer. Faktorerna som kan påverka
            radonhalten i byggna ­ der är många, bland annat hur hög halt
            av radon som finns i markluften, om marken släpper igenom luft,
            om husets grund är otät, tryckskillnad mellan inomhus- och utomhusluft
            och ventilation.
          </note>
          <note>
            Det här är nog ganska många medvetna om, men regeringen genomförde
            en radonkampanj 2019 för att komma åt just det jag tror ledamoten
            far efter: att fler ska vara medvetna om hälsoriskerna och därmed
            också kunna ta sitt ansvar som fastighetsägare.
          </note>
          <note>
            Jag håller med om att det finns en bred enighet i riksdagen om
            detta. Vi känner alla till vikten av att minska befolkningens
            exponering för radon. Vidare har ledamotens parti, Kristdemokraterna,
            en skuggbudget som på detta område inte skiljer sig från regeringens.
            Jag är alltså inte säker på att det finns en politisk strid eller
            konflikt här.
          </note>
          <note>
            Snarare måste vi se att det finns många åtgärder som är nödvändiga
            att jobba med. Ett urval i den breda palett av åtgärder som anges
            i den nationella handlingsplanen för radon är till exempel att
            organisera ett formaliserat samarbete om radon mellan berörda
            myndigheter under ledning av Strålsäkerhetsmyndigheten med uppdrag
            att planera och följa upp insatser för att genomföra de strategier
            och aktiviteter som utpekas i handlingsplanen.
          </note>
          <note>
            Det handlar vidare om att samordna myndigheternas information
            om radon och se till att sammanfattande heltäckande information
            är lättillgänglig för att just nå den kunskapsspridning som ledamoten
            frågar efter.
          </note>
          <note>
            Det handlar också om att kartlägga fördelningen av radonhalter
            i bostäder och på arbetsplatser, att inventera arbetsplatser med
            störst risk för höga radonhalter och att utöva tillsyn och uppföljning
            av radonmätningar på arbetsplatser.
          </note>
          <note>
            Det gäller även att samarbeta om radon med framför allt de nordiska
            länderna men även i andra internationella sammanhang för att bygga
            upp kunskap och förmedla den till de fastighetsägare där det kan
            vara aktuellt med radonsanering.
          </note>
          <note>
            Det är inte enbart en av dessa åtgärder eller enbart rotavdraget
            som kommer att ta oss närmare målen om att minska befolkningens
            exponering för radon, utan det är alla dessa åtgärder tillsammans.
          </note>
          <note>
            Regeringen kommer att fortsätta hålla i och styra mot befintliga
            mål.
          </note>
          <note>
            Anf. 85 LARRY SÖDER (KD):
          </note>
          <note>
            Fru talman! Jag är ute efter båda delarna, det vill säga att
            människor ska bli medvetna om risken och att problemen ska åtgärdas.
            Jag har inget emot att man gör andra åtgärder som kan hjälpa till
            att uppmärksamma problemet med radon och åtgärda det.
          </note>
          <note>
            Jag tror att man misstar sig om man tänker att radonbidraget
            bara handlar om dessa futtiga miljoner. För mig är radonbidraget
            en del i denna palett som man inte kan vara utan.
          </note>
          <note>
            Jag är inte ute efter en politisk strid, för vi är alla överens
            om att radonbidraget har varit bra. Det kan dock bli en politisk
            strid om det inte får fortsätta, det vill säga om de ansökningar
            som finns bara slängs i papperskorgen. Jag vill inte att människors
            vilja att göra rätt bara slängs i papperskorgen, utan de ska få
            det bidrag som de trodde skulle finnas under hela 2021. Jag tror
            att de flesta partier i Sveriges riksdag trodde att pengarna skulle
            räcka hela året, men nu tog de ju slut redan i april månad.
          </note>
          <note>
            Vi måste se att varje åtgärd spelar roll, och jag tror att möjligheten
            för småhusägare att ansöka om radonbidrag är väldigt viktig.
          </note>
          <note>
            Jag tolkar ministerns svar som att alla ansökningar efter april
            månads utgång kommer att slängas i papperskorgen. Det är synd.
            Jag tror att det är viktigt att vi hjälper medborgarna med såväl
            information som faktiska åtgärder.
          </note>
          <note>
            Innan man kan använda radonbidraget till sanering måste man ju
            mäta och se om man har problem med radon i sin fastighet. Detta
            kan man uppmärksamma med information. Då är radonbidraget viktigt,
            så tänk om!
          </note>
          <note>
            Anf. 86 Statsrådet MÄRTA STENEVI (MP):
          </note>
          <note>
            Fru talman! Jag vill avsluta debatten med att tacka ledamoten
            för att han har lyft upp en viktig fråga, och jag konstaterar
            som sagt att regeringen och Kristdemokraterna har lagt fram likalydande
            budgetar i denna fråga.
          </note>
          <note>
            År 2018 inleddes en treårig satsning på giftfria bostäder och
            förbättrad inomhusmiljö. Radonbidraget var en del i denna satsning.
            En naturlig följd är att alla ansökningar inte beviljas under
            det sista året och att det är upp till den beslutande myndigheten
            att avgöra när brytpunkten blir. Vilka pengar det rör sig om är
            sedan länge känt.
          </note>
          <note>
            Detta betyder inte att regeringen slutar att bry sig om giftfria
            bostäder och förbättrade inomhusmiljöer. Det tror jag inte heller
            att Kristdemokraterna signalerar med sin skuggbudget. Detta var
            ett treårigt bidrag, och vi behöver fortsätta med en mängd olika
            åtgärder.
          </note>
          <note>
            Frågan om god inomhusmiljö kommer även i fortsättningen att vara
            viktig för oss, Kristdemokraterna och säkert övriga riksdagspartier.
            De många insatser som just nu pågår för att minska radonhalten
            i inomhusmiljön kommer att utvärderas och följas upp av ansvarig
            myndighet. Regeringen kommer att fortsätta att bevaka detta arbete
            för folkhälsan mycket noggrant och under lång tid framöver.
          </note>
          <note>
            Interpellationsdebatten var härmed avslutad.
          </note>
          <note>
            § 16 Bordläggning och beslut om förkortad motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2020/21:193 Genomförande av visselblåsardirektivet
          </note>
          <note>
            2020/21:194 Ett starkare skydd för Sveriges säkerhet
          </note>
          <note>
            2020/21:198 Producentansvar och straffansvar för nedskräpning
          </note>
          <note>
            2020/21:200 Tillfällig skattereduktion för arbetsinkomster för
            att hantera ökade arbetskostnader till följd av pandemin.
          </note>
          <note>
            2020/21:202 Extra ändringsbudget för 2021 – Förstärkt nedsättning
            av arbetsgivaravgifterna för 19–23-åringar under juni–augusti
            2021
          </note>
          <note>
            Kammaren biföll regeringens förslag att motionstiden för prop.
            2020/21:202 skulle förkortas till sju dagar.
          </note>
          <note>
            Motioner
          </note>
          <note>
            med anledning av prop. 2020/21:192 Tullverket ges en utökad möjlighet
            att ingripa mot brott
          </note>
          <note>
            2020/21:4078 av Andreas Carlson m.fl. (KD)
          </note>
          <note>
            2020/21:4079 av Adam Marttinen m.fl. (SD)
          </note>
          <note>
            2020/21:4080 av Johan Pehrson m.fl. (L)
          </note>
          <note>
            2020/21:4081 av Johan Forssell m.fl. (M)
          </note>
          <note>
            § 17 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 maj
          </note>
          <note>
            2020/21:753 Arbetslösheten i Sverige
          </note>
          <note>
            av Jan Ericson (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:754 De nya föreskrifterna för mediestöd
          </note>
          <note>
            av Mikael Strandman (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            den 24 maj
          </note>
          <note>
            2020/21:755 Arbetsmiljön inom ambulanssjukvården
          </note>
          <note>
            av Elisabeth Björnsdotter Rahm (M)
          </note>
          <note>
            till socialminister Lena Hallengren (S)
          </note>
          <note>
            2020/21:756 Kustbevakningens finansiering
          </note>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2020/21:757 Nytt slutdatum för ripjakt
          </note>
          <note>
            av Mattias Karlsson i Luleå (M)
          </note>
          <note>
            till statsrådet Jennie Nilsson (S)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 maj
          </note>
          <note>
            2020/21:2931 Medicinska utlåtanden vid långtidscovid
          </note>
          <note>
            av Ann-Charlotte Hammar Johnsson (M)
          </note>
          <note>
            till socialminister Lena Hallengren (S)
          </note>
          <note>
            2020/21:2932 Lynetteholmen i Öresund
          </note>
          <note>
            av Elin Segerlind (V)
          </note>
          <note>
            till miljö- och klimatminister Per Bolund (MP)
          </note>
          <note>
            den 24 maj
          </note>
          <note>
            2020/21:2933 Oberoende granskning av Sveriges Radio
          </note>
          <note>
            av Björn Söder (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2934 Pisarapporter
          </note>
          <note>
            av Björn Söder (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2935 Falska identiteter
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2936 Efterlevande av Dublinförordningen
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2937 Studenters psykiska ohälsa
          </note>
          <note>
            av Boriana Åberg (M)
          </note>
          <note>
            till statsrådet Matilda Ernkrans (S)
          </note>
          <note>
            2020/21:2938 Situationen i Etiopien
          </note>
          <note>
            av Petter Löberg (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2939 Mäns våld mot kvinnor
          </note>
          <note>
            av Emma Ahlström Köster (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:2940 Översyn av rätten till målsägarbiträde
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2941 Prioritering av självmordsförebyggande arbete
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2942 Minskad psykisk ohälsa genom mer fysisk aktivitet
          </note>
          <note>
            av Ulrika Jörgensen (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2943 Övervikt och fetma i pandemin
          </note>
          <note>
            av Ulrika Jörgensen (M)
          </note>
          <note>
            till socialminister Lena Hallengren (S)
          </note>
          <note>
            2020/21:2944 Förändring av ersättningsregler för anslutning till
            enskilda vägar
          </note>
          <note>
            av Lars Beckman (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2945 Ytterligare sanktioner mot Belarus
          </note>
          <note>
            av Boriana Åberg (M)
          </note>
          <note>
            till statsrådet Anna Hallberg (S)
          </note>
          <note>
            2020/21:2946 Avgift vid vaccination mot covid-19
          </note>
          <note>
            av Acko Ankarberg Johansson (KD)
          </note>
          <note>
            till socialminister Lena Hallengren (S)
          </note>
          <note>
            2020/21:2947 Syrianska kulturhistoriska kyrkor och kloster i
            Turkiet som världsarv
          </note>
          <note>
            av Robert Halef (KD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2948 Vattenförsörjningen i Rojava
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2949 Plastpåseskatten
          </note>
          <note>
            av Magdalena Schröder (M)
          </note>
          <note>
            till finansminister Magdalena Andersson (S)
          </note>
          <note>
            2020/21:2950 Swedavias hemliga Brommarapport
          </note>
          <note>
            av Åsa Coenraads (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2951 Villkorlig frigivning
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2952 Produkter med dubbla användningsområden
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2953 Handläggningstiderna vid Nationellt forensiskt centrum
          </note>
          <note>
            av Boriana Åberg (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2954 Stöd till expressbussar
          </note>
          <note>
            av Thomas Morell (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2955 Brottsförebyggande kameraövervakning
          </note>
          <note>
            av Boriana Åberg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2956 Underlättande för mindre drivmedelsstationer
          </note>
          <note>
            av Elisabeth Björnsdotter Rahm (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2957 Validering av utländska betyg
          </note>
          <note>
            av Markus Wiechel (SD)
          </note>
          <note>
            till statsrådet Matilda Ernkrans (S)
          </note>
          <note>
            2020/21:2958 Belarusaffären
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2959 Integrationsaspekter vid förstörande av patientjournal
          </note>
          <note>
            av Jonas Andersson i Skellefteå (SD)
          </note>
          <note>
            till socialminister Lena Hallengren (S)
          </note>
          <note>
            § 19 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 21 maj
          </note>
          <note>
            2020/21:2809 Förlängd ersättning till riskgrupper
          </note>
          <note>
            av Maria Malmer Stenergard (M)
          </note>
          <note>
            till statsrådet Ardalan Shekarabi (S)
          </note>
          <note>
            § 20 Kammaren åtskildes kl. 19.49.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 9 anf.
            30 (delvis),
          </note>
          <note>
            av förste vice talmannen därefter till ajourneringen kl. 15.58
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Meddelande om frågestund
          </note>
          <note>
            § 2 Meddelande om partiledardebatt
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Anmälan om faktapromemoria
          </note>
          <note>
            § 6 Ärenden för bordläggning
          </note>
          <note>
            § 7 Bättre studiestöd högre upp i åldrarna
          </note>
          <note>
            Utbildningsutskottets betänkande 2020/21:UbU17
          </note>
          <note>
            Anf. 1 MARIE-LOUISE HÄNEL SANDSTRÖM (M)
          </note>
          <note>
            Anf. 2 MICHAEL RUBBESTAD (SD)
          </note>
          <note>
            Anf. 3 DANIEL RIAZAT (V)
          </note>
          <note>
            Anf. 4 PIA NILSSON (S)
          </note>
          <note>
            Anf. 5 FREDRIK CHRISTENSSON (C)
          </note>
          <note>
            Anf. 6 PIA STEENSLAND (KD)
          </note>
          <note>
            Anf. 7 MARIA NILSSON (L)
          </note>
          <note>
            Anf. 8 MATS BERGLUND (MP)
          </note>
          <note>
            Anf. 9 MARIE-LOUISE HÄNEL SANDSTRÖM (M) replik
          </note>
          <note>
            Anf. 10 MATS BERGLUND (MP) replik
          </note>
          <note>
            Anf. 11 MARIE-LOUISE HÄNEL SANDSTRÖM (M) replik
          </note>
          <note>
            Anf. 12 MATS BERGLUND (MP) replik
          </note>
          <note>
            (Beslut skulle fattas den 26 maj.)
          </note>
          <note>
            § 8 Vissa insatser för ökad lärarkompetens
          </note>
          <note>
            Utbildningsutskottets betänkande 2020/21:UbU19
          </note>
          <note>
            Anf. 13 MARIE-LOUISE HÄNEL SANDSTRÖM (M)
          </note>
          <note>
            Anf. 14 JÖRGEN GRUBB (SD)
          </note>
          <note>
            Anf. 15 CHRISTIAN CARLSSON (KD)
          </note>
          <note>
            Anf. 16 ROGER HADDAD (L)
          </note>
          <note>
            Anf. 17 AYLIN FAZELIAN (S)
          </note>
          <note>
            Anf. 18 JÖRGEN GRUBB (SD) replik
          </note>
          <note>
            Anf. 19 AYLIN FAZELIAN (S) replik
          </note>
          <note>
            Anf. 20 JÖRGEN GRUBB (SD) replik
          </note>
          <note>
            Anf. 21 AYLIN FAZELIAN (S) replik
          </note>
          <note>
            Anf. 22 FREDRIK CHRISTENSSON (C)
          </note>
          <note>
            Anf. 23 MATS BERGLUND (MP)
          </note>
          <note>
            (Beslut skulle fattas den 26 maj.)
          </note>
          <note>
            § 9 Svar på interpellation 2020/21:696 om yrkeschaufförernas
            arbetsmiljö
          </note>
          <note>
            Anf. 24 Infrastrukturminister TOMAS ENEROTH (S)
          </note>
          <note>
            Anf. 25 SOFIA WESTERGREN (M)
          </note>
          <note>
            Anf. 26 LARS BECKMAN (M)
          </note>
          <note>
            Anf. 27 THOMAS MORELL (SD)
          </note>
          <note>
            Anf. 28 Infrastrukturminister TOMAS ENEROTH (S)
          </note>
          <note>
            Anf. 29 SOFIA WESTERGREN (M)
          </note>
          <note>
            Anf. 30 LARS BECKMAN (M)
          </note>
          <note>
            Anf. 31 THOMAS MORELL (SD)
          </note>
          <note>
            Anf. 32 Infrastrukturminister TOMAS ENEROTH (S)
          </note>
          <note>
            Anf. 33 SOFIA WESTERGREN (M)
          </note>
          <note>
            Anf. 34 Infrastrukturminister TOMAS ENEROTH (S)
          </note>
          <note>
            § 10 Svar på interpellation 2020/21:705 om Riksrevisionens rapport
            om besiktningsmarknaden
          </note>
          <note>
            Anf. 35 Infrastrukturminister TOMAS ENEROTH (S)
          </note>
          <note>
            Anf. 36 THOMAS MORELL (SD)
          </note>
          <note>
            Anf. 37 Infrastrukturminister TOMAS ENEROTH (S)
          </note>
          <note>
            Anf. 38 THOMAS MORELL (SD)
          </note>
          <note>
            Anf. 39 Infrastrukturminister TOMAS ENEROTH (S)
          </note>
          <note>
            Anf. 40 THOMAS MORELL (SD)
          </note>
          <note>
            Anf. 41 Infrastrukturminister TOMAS ENEROTH (S)
          </note>
          <note>
            § 11 Svar på interpellation 2020/21:711 om nedläggningen av Bromma
            flygplats
          </note>
          <note>
            Anf. 42 Infrastrukturminister TOMAS ENEROTH (S)
          </note>
          <note>
            Anf. 43 THOMAS MORELL (SD)
          </note>
          <note>
            Anf. 44 Infrastrukturminister TOMAS ENEROTH (S)
          </note>
          <note>
            Anf. 45 THOMAS MORELL (SD)
          </note>
          <note>
            Anf. 46 Infrastrukturminister TOMAS ENEROTH (S)
          </note>
          <note>
            Anf. 47 THOMAS MORELL (SD)
          </note>
          <note>
            Anf. 48 Infrastrukturminister TOMAS ENEROTH (S)
          </note>
          <note>
            § 12 Svar på interpellation 2020/21:712 om bristen på rastplatser
            för yrkesförare
          </note>
          <note>
            Anf. 49 Infrastrukturminister TOMAS ENEROTH (S)
          </note>
          <note>
            Anf. 50 THOMAS MORELL (SD)
          </note>
          <note>
            Anf. 51 SOFIA WESTERGREN (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 (forts.) Svar på interpellation 2020/21:712 om bristen på
            rastplatser för yrkesförare
          </note>
          <note>
            Anf. 52 LARS BECKMAN (M)
          </note>
          <note>
            Anf. 53 Infrastrukturminister TOMAS ENEROTH (S)
          </note>
          <note>
            Anf. 54 THOMAS MORELL (SD)
          </note>
          <note>
            Anf. 55 SOFIA WESTERGREN (M)
          </note>
          <note>
            Anf. 56 LARS BECKMAN (M)
          </note>
          <note>
            Anf. 57 Infrastrukturminister TOMAS ENEROTH (S)
          </note>
          <note>
            Anf. 58 THOMAS MORELL (SD)
          </note>
          <note>
            Anf. 59 Infrastrukturminister TOMAS ENEROTH (S)
          </note>
          <note>
            § 13 Svar på interpellation 2020/21:726 om medel till underhåll
          </note>
          <note>
            Anf. 60 Infrastrukturminister TOMAS ENEROTH (S)
          </note>
          <note>
            Anf. 61 LARS BECKMAN (M)
          </note>
          <note>
            Anf. 62 SAILA QUICKLUND (M)
          </note>
          <note>
            Anf. 63 THOMAS MORELL (SD)
          </note>
          <note>
            Anf. 64 SOFIA WESTERGREN (M)
          </note>
          <note>
            Anf. 65 Infrastrukturminister TOMAS ENEROTH (S)
          </note>
          <note>
            Anf. 66 LARS BECKMAN (M)
          </note>
          <note>
            Anf. 67 SAILA QUICKLUND (M)
          </note>
          <note>
            Anf. 68 THOMAS MORELL (SD)
          </note>
          <note>
            Anf. 69 SOFIA WESTERGREN (M)
          </note>
          <note>
            Anf. 70 Infrastrukturminister TOMAS ENEROTH (S)
          </note>
          <note>
            Anf. 71 LARS BECKMAN (M)
          </note>
          <note>
            Anf. 72 Infrastrukturminister TOMAS ENEROTH (S)
          </note>
          <note>
            § 14 Svar på interpellation 2020/21:713 om vatten-, väg- och
            skogssporter
          </note>
          <note>
            Anf. 73 Kultur- och demokratiminister AMANDA LIND (MP)
          </note>
          <note>
            Anf. 74 ANGELIKA BENGTSSON (SD)
          </note>
          <note>
            Anf. 75 Kultur- och demokratiminister AMANDA LIND (MP)
          </note>
          <note>
            Anf. 76 ANGELIKA BENGTSSON (SD)
          </note>
          <note>
            Anf. 77 Kultur- och demokratiminister AMANDA LIND (MP)
          </note>
          <note>
            Anf. 78 ANGELIKA BENGTSSON (SD)
          </note>
          <note>
            Anf. 79 Kultur- och demokratiminister AMANDA LIND (MP)
          </note>
          <note>
            § 15 Svar på interpellation 2020/21:724 om anslaget till radonbidrag
          </note>
          <note>
            Anf. 80 Statsrådet MÄRTA STENEVI (MP)
          </note>
          <note>
            Anf. 81 LARRY SÖDER (KD)
          </note>
          <note>
            Anf. 82 Statsrådet MÄRTA STENEVI (MP)
          </note>
          <note>
            Anf. 83 LARRY SÖDER (KD)
          </note>
          <note>
            Anf. 84 Statsrådet MÄRTA STENEVI (MP)
          </note>
          <note>
            Anf. 85 LARRY SÖDER (KD)
          </note>
          <note>
            Anf. 86 Statsrådet MÄRTA STENEVI (MP)
          </note>
          <note>
            § 16 Bordläggning och beslut om förkortad motionstid
          </note>
          <note>
            § 17 Anmälan om interpellationer
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftligt svar på fråga
          </note>
          <note>
            § 20 Kammaren åtskildes kl. 19.49.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
