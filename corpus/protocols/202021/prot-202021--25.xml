<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--25</head>
          <docDate when="2020-10-21">2020-10-21</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 30 september justerades.
          </note>
          <note>
            § 2 Anmälan om ordförande i utskott
          </note>
          <note>
            T almannen anmälde att Åsa Westlund (S) valts till ordförande
            i finansutskottet från och med den 15 oktober .
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 66
          </note>
          <note>
            Till riksdagen
          </note>
          <note>
            Interpellation 2020/21:66 Nedskräpning och brottslighet vid bärplockarläger
          </note>
          <note>
            av Lars Beckman (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Interpellationen kommer att besvaras den 13 november.
          </note>
          <note>
            Stockholm den 19 oktober 2020
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 4 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen och överlämnats till socialutskottet:
          </note>
          <note>
            RiR 2020:19 Äldresatsningen – effektiviteten i statens satsning
            på kvalitetsregister i äldreomsorgen
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:33 och 36 till finansutskottet
          </note>
          <note>
            2020/21:35 till socialutskottet
          </note>
          <note>
            2020/21:37 till skatteutskottet
          </note>
          <note>
            Motioner
          </note>
          <note>
            2020/21:3720, 3722, 3728 och 3731 till utrikesutskottet
          </note>
          <note>
            2020/21:3723 och 3732 till socialförsäkringsutskottet
          </note>
          <note>
            § 6 En moderniserad radio- och tv-lag
          </note>
          <note>
            Konstitutionsutskottets betänkande 2020/21:KU3
          </note>
          <note>
            En moderniserad radio- och tv-lag (prop. 2019/20:168)
          </note>
          <note>
            föredrogs.
          </note>
          <note type="speaker">
            Anf. 1 ARON EMILSSON (SD):
          </note>
          <note>
            Herr talman! Medierna har tagit stora språng de senaste decennierna,
            både vad gäller teknisk utveckling och vad gäller hur information
            färdas över världen. Internet har som vi vet möjliggjort för den
            enskilde medieskaparen att göra sig hörd, och stora medieföretag
            kan nu enklare än någonsin nå en global publik. Mediekonsumenterna
            kan nu i hög grad ta del av medieinnehåll från en annan plats
            i både tid och rum, när de vill. Det är en fantastisk utveckling
            som på många sätt stärker vår demokrati. Det är positivt att videodelningsplattformar
            inkluderas så att även de behöver förhålla sig till det regelverk
            som finns rörande reklam, tillgänglighetsanpassning och skydd
            av barn och unga. Det förslag som vi i dag debatterar gör lagstiftningen
            mer teknikoberoende i vissa delar.
          </note>
          <note>
            Diskussionen om yttre påverkan genom mjuk makt är levande. En
            mediebild ensidigt dominerad av annan stat eller aktör, även vad
            gäller underhållningsmedier, kan leda till att medborgarnas förståelse
            för sitt eget samhälle förvrängs. I Sverige är det tydligt att
            vissa grupper blandar samman exempelvis amerikansk historia och
            samhällsbyggnad med den egna. Under exempelvis debatten om BLM
            satte vissa grupper likhetstecken mellan amerikansk och svensk
            polis. Det är problematiskt i stort om befolkningen i vissa fall
            är mer insatta i delar av ett annat samhälles verklighet än i
            den egna verkligheten och de förutsättningar de själva lever under.
          </note>
          <note>
            Utifrån en önskan om att upprätthålla en någorlunda jämn mjuk
            makt-balans är det begripligt att AV-direktivet inrättar ett innehållskrav
            om eu ­ ropeiskt innehåll även för streamningstjänster. Vi förstår
            ambitionen men inte hur innehållskvoten ska lösa problemet, samtidigt
            som förslaget går för långt i andra avseenden.
          </note>
          <note>
            Framväxten av legala streamningstjänster innebär viktiga framsteg
            för människors möjligheter att ta del av innehåll utifrån egna
            premisser, och jag skulle vilja påstå att de nya reglerna begränsar
            yttrande- och informa ­ tionsfriheten. Innehållskvoterna är redan
            uppfyllda av merparten av de globala streamningsföretagen, så
            kvoten skulle inte få nämnvärd påverkan på innehållet i sig utan
            enbart på företagens frihet att välja innehåll på sina tjänster.
          </note>
          <note>
            Förslaget om innehållsreglering motverkar de möjligheter som
            de senaste decenniernas teknikutveckling har medfört på medieområdet.
            Reger ­ ingen har själv tidigare uttalat att kvoterna inskränker
            mediernas oberoende och den redaktionella friheten.
          </note>
          <note>
            Innehållskvoter och att genom lagstiftning försöka reglera vilken
            information befolkningen ska ta del av är inte en hållbar väg.
            Det är mer naturligt att se över hur innehållsskapande kan främjas
            i Europa i stället för att försöka sätta upp minimikvoter.
          </note>
          <note>
            Frihetstanken bärs här av oss och Liberalerna. Det är märkligt
            att andra partier som brukar beskylla oss för att vilja inskränka
            mediernas frihet så snabbt godtar förslag om innehållsreglering.
            Allt EU föreslår är inte bra, och det finns en gräns för vilka
            inskränkningar i vår frihet vi kan godta. Vi vet att regeringen
            egentligen håller med i många stycken, men här vägde tydligen
            EU tyngre än friheten.
          </note>
          <note>
            Regeringen föreslår att public service-företagen om de vill ska
            kunna begära att tillståndsvillkoret om respekt för den enskildes
            privatliv tas bort från bolagens sändningstillstånd. Samtidigt
            bedömer regeringen att möjligheten i radio- och tv-lagen att förena
            sändningstillstånd med villkor om att i sändningsverksamheten
            respektera den enskildes privatliv ska vara kvar. Det ska vara
            upp till Myndigheten för press, radio och tv att besluta om tillstånd
            om att ändra då public service-företagen begär att ett villkor
            ska tas bort.
          </note>
          <note>
            Regeringens argumentation kring frågan är motsägelsefull. Å ena
            sidan är det nya medieetiska systemet för oprövat för att kunna
            tas bort ur radio ‑ och tv-lagen, å andra sidan vill regeringen
            möjliggöra att kravet tas bort i sändningstillstånden.
          </note>
          <note>
            Regeringen påtalar även att det finns en risk för otydlighet
            när prövningar i vissa ärenden kan göras av två organ. Det kan
            bli oklart för enskilda vilket organ man ska vända sig till, och
            dubbelprövningar kan leda till olika utfall, vilket naturligtvis
            skapar otydlighet.
          </note>
          <note>
            Vi är överens med regeringen om att det nya medieetiska systemet
            är för oprövat för att kunna tas bort i radio- och tv-lagen, och
            vi håller med regeringen om att parallella granskningsorgan för
            public service kan skapa otydlighet. Utifrån detta är den logiska
            slutsatsen att public service-bolagen inte bör ingå i det nya
            medieetiska systemet, det vill säga tvärtemot det fulla deltagande
            som regeringen vill underlätta.
          </note>
          <note>
            Det är långt ifrån självklart att public service bör ingå i det
            nya systemet eftersom de har uppdrag och krav på sig från det
            allmänna. De särskilda kraven på saklighet och opartiskhet kan
            beröra frågor om respekt för den enskildes privatliv.
          </note>
          <note>
            Public service finansieras av det allmänna, och det är mer berättigat
            att de folkvalda ställer långtgående krav om transparens på granskningsnämnden
            än att samma krav ställs på en privaträttslig organisation. Samtidigt
            är det problematiskt att en privaträttslig organisation, såsom
            den medieetiska nämnden, får en betydande roll i granskningen
            av offentligfinansierad verksamhet. Det är medborgarna som ska
            styra över hur de gemensamma resurserna används och hur de följs
            upp. Dessutom blir det tydligare om granskningsnämnden sköter
            all granskning av public service. På så sätt elimineras också
            risken för dubbelprövning i frågor om huruvida public service
            visat respekt eller ej för den enskildes privatliv.
          </note>
          <note>
            Det är slutligen, herr talman, viktigt att regeringen tänker
            igenom sina förslag. Kanske bryr man sig inte lika mycket om mediernas
            frihet och oberoende som man annars brukar slå sig för bröstet
            för.
          </note>
          <note>
            Avslutningsvis yrkar jag bifall till Sverigedemokraternas reservation
            1 i betänkandet.
          </note>
          <note type="speaker">
            Anf. 2 CHRISTER NYLANDER (L):
          </note>
          <note>
            Herr talman! AV-direktivet, EU-ländernas gemensamma reglering
            av audiovisuella medietjänster, har uppdaterats, och nu ska också
            den svenska lagstiftningen anpassas efter detta. Det är en uppdatering
            som sker utifrån de förändringar som skett på mediemarknaden.
            Vi konsumerar ju medier på ett annat sätt nu än tidigare. Vi tittar
            mindre på tablå och mer på on demand och play. Det är nya plattformar,
            det är nya appar, det är större utbud, det är andra format och
            så vidare.
          </note>
          <note>
            De förändringar som EU gjort i sitt direktiv tycker vi är rimliga
            anpass ­ ningar till en ny tid, och de förändringar som regeringen
            gör med anled ­ ning av direktivet är också bra och rimliga. Även
            i tider där vi tittar på tv, lyssnar på radio och annat på ett
            annat sätt än tidigare är det rimligt att skydda minderåriga.
            Det är rimligt att ha regler mot uppmaning till våld, hat och
            terroristbrott. Det behövs också en tillgänglighetsambition fram
            ­ över, och den bör självklart vara väldigt hög.
          </note>
          <note>
            På det sättet är detta välkommet, herr talman, både att EU uppdaterar
            AV-direktivet och att Sverige gör bra anpassningar efter detta.
          </note>
          <note>
            Herr talman! Låt mig säga några ord om det som Aron Emilsson
            kallar för mjuk makt. Det är otroligt viktigt att se att det finns
            en mjuk makt i form av medier. Den som kontrollerar medier har
            naturligtvis också stor kontroll över de berättelser som finns
            i ett samhälle och över vad som anses normalt, vad som blir normaliserat
            och vad som blir strukturer som vi förväntas följa.
          </note>
          <note>
            Därför är mediepolitiken otroligt viktig för ett samhälle. Den
            som har kontroll över medierna har också till stor del kontroll
            över debatten och kanske också därmed kontroll över politiken
            på ett sätt som vi ofta inte ser. Vi bör fundera mer på detta
            med mjuk makt.
          </note>
          <note>
            Vi behöver också fundera mer på vad som händer med den svenska
            demokratin och den svenska debatten när en allt större del av
            den audio ­ visuella diskussionen förs på plattformar som är internationella
            och glo ­ bala. Det är en intressant fråga. Vad händer till exempel
            om de plattform ­ arna kommer i händerna på ett bolag som kontrolleras
            av en stat som inte är demokratisk?
          </note>
          <note>
            7 Allt det här måste vi naturligtvis diskutera, och det behövs
            regler för hur AV ska fungera framöver, men det behövs inte regler
            för att främja europeiska produktioner i tv-sändningar och beställ-tv,
            herr talman. EU ställer nu krav på 30 procents europeiskt innehåll
            i mediebolagens programinnehåll, och vi tycker från Liberalernas
            sida att det är djupt olyckligt.
          </note>
          <note>
            Det är inte en uppgift för politiker vare sig på nationell nivå
            eller på EU-nivå att avgöra hur stor andel av produktionerna i
            utbudet som ska härröra från ett visst land. Det är en sak för
            mediebolaget och dess konsumenter att avgöra hur mycket det ska
            vara och hur balansen ska se ut mellan olika produktionsländer.
          </note>
          <note>
            Liberalerna anser därför att Sverige bör ta initiativ till att
            omförhandla och initiera en revision av AV-direktivet på den här
            punkten. Vi behöver främja svensk filmproduktion och vi behöver
            främja svensk produktion på många andra sätt, och flera länder
            främjar nu filmproduktion till exempel genom att införa produktionsincitament
            för film. Det borde Sverige också göra, men vi ska inte kvotera
            och inte reglera.
          </note>
          <note>
            Herr talman! I betänkandet väcks också frågor om hur medier ska
            granskas. Framför allt finns en del som gäller respekt för den
            enskildes privatliv. Vi hörde precis hur Sverigedemokraterna föreslår
            att man ska förbli vid det gamla. Jag välkomnar från Liberalernas
            sida den nya väg som nu påbörjats, alltså att medier själva skapar
            ett eget system för hur man ska kontrollera detta och hur man
            ska sanera det som inte bör finnas och bedöma det som har funnits.
          </note>
          <note>
            Jag tror nämligen att det är viktigt att ta steg bort från politiken
            på det här området. Det fanns en grundlagsutredning som inte nådde
            ända fram för att grundlagsskydda public service, men jag tycker
            att när nu så inte skedde måste vi fundera på hur vi på andra
            sätt kan säkra det viktiga i att politiken har armlängds avstånd
            från medierna, inte minst när det gäller granskning.
          </note>
          <note>
            Man kan göra det här på olika sätt. Dels tycker jag att vi bör
            fortsätta att se över hur man tillsätter de styrelser som finns
            för stiftelsen. Det bör inte vara så att till exempel de som är
            anställda på ett riksdagskansli ska kunna sitta där. Man bör också
            fundera på hur granskningen ska se ut och om man kan ta steg bort
            från politiken också där. Granskning i dag regleras i en förordning,
            vilket gör att en regering utan majoritet i riksdagen ganska snabbt
            kan ändra sammansättningen i en granskningsnämnd. Jag tycker att
            det är fel. Det här bör i stället föras över till lag så att man
            när man gör sådana förändringar åtminstone bör kolla så att man
            har en majoritet för det i riksdagen. Det skulle ge en tröghet
            i systemet, och det skulle minska regeringens makt över granskningsnämnden,
            vilket jag tror är rimligt och riktigt.
          </note>
          <note>
            Dessutom bör man fundera över hur man också på detta område ska
            undvika att det finns aktiva politiker i granskn ingsnämnden.
            Jag tror också, herr talman, att det vore rimligt med ett skydd
            mot plötsliga entlediganden i granskningsnämnden just för att
            se till att till exempel en regering i minoritet som vill ändra
            granskningen på ett eller annat sätt inte kan göra det utan att
            först ha stämt av med riksdagen som man måste göra när man ska
            ändra en lag.
          </note>
          <note>
            Herr talman! Jag yrkar bifall till reservation 3.
          </note>
          <note type="speaker">
            Anf. 3 IDA KARKIAINEN (S):
          </note>
          <note>
            Herr talman! Jag vill börja med att yrka bifall till förslaget
            i utskottets betänkande.
          </note>
          <note>
            Som talarna före mig har varit inne på är detta en fråga om att
            implementera EU:s direktiv om audiovisuella tjänster i svensk
            lagstiftning samt några andra frågor för att modernisera radio-
            och tv-lagen. Därav rubriken på betänkandet.
          </note>
          <note>
            Eftersom kollegorna har redogjort för vad ärendet handlar om
            tänker jag inte gå in på det, utan jag kommer i stället att kommentera
            några frågor i betänkandet.
          </note>
          <note>
            Medieområdet har förändrats i rask takt både vad gäller sättet
            vi tar del av media på i form av tekniska lösningar och vad gäller
            hur media används. Blickar vi ut i världen ser vi exempel på auktoritära
            makthavare som för ­ står att deras maktinnehav är beroende av
            en kontroll över mediepolitiken – kontrollen över vad som får
            sägas och vad som inte får sägas. Att sprida desinformation för
            att forma människors åskådningar, lägga ned opposi ­ tionella
            tidningar och styra innehållet i public service är exempel som
            vi ser runt om i världen.
          </note>
          <note>
            Samtidigt har vi sociala nätverk som gör att fler än någonsin
            kan ta del av information och uttrycka sin mening, men där sprids
            det också falsk materia.
          </note>
          <note>
            Herr talman! En grundförutsättning för att demokratin ska vara
            livskraftig är att medborgare får ta del av den mångfald av medier
            som finns och av oberoende och sakliga nyheter och att de får
            kunskap om vilken typ av information det är de tar del av.
          </note>
          <note>
            Propositionen riktar in sig på viktiga frågor som handlar om
            just det här. Ett exempel är att Statens medieråd får i uppdrag
            att kartlägga och redovisa åtgärder som har vidtagits för att
            främja medie- och informationskunnighet. Ett annat förslag är
            krav på tillgänglighet för personer med funktionsnedsättning när
            det gäller vissa tjänster.
          </note>
          <note>
            Herr talman! Jag vill göra några reflektioner om andelen program
            med europeiskt ursprung, vilket har varit uppe i den här debatten.
            Som vi har hört innebär förslaget en kvot på europeiskt innehåll.
            Det är inte helt oproblematiskt. Under förhandlingarna rörande
            ändringarna i direktivet motsatte sig Sverige kvoter för europeiskt
            innehåll med hänsyn till att sådana inskränker mediernas oberoende
            och den redaktionella friheten. Tyvärr vinner Sverige inte gehör
            för sin hållning i alla EU-förhandlingar. Men vi ska komma ihåg
            att redan i dag ställs i radio- och tv-lagen vissa krav när det
            gäller skyldighet att tillhandahålla europeiskt innehåll.
          </note>
          <note>
            Jag tycker att det är viktigt, som kulturutskottet pekar på,
            att vi ska genomlysa vilka effekterna blir av AV-direktivets krav
            på 30 procents europeiskt innehåll. För svensk del kanske det
            inte blir så omfattande, men genomlysning är ändock viktig .
          </note>
          <note>
            Sedan har vi frågan om ett nytt medieetiskt system. Medieaktörer,
            allt ­ så inte vilka som helst utan medieaktö rerna i Sverige,
            har själva bestämt och gått med på att upprätta ett nytt medieetiskt
            självregleringssystem som innefattar frågor om publicitetsskada
            för enskilda. Det är väldigt bra. Public service-bolagen har anslutit
            sig till det medieetiska systemet, vilket innebär att en prövning
            av publicitetsskada för en enskild kan prövas både via gransknin
            gsnämnden och via det medieetiska systemet.
          </note>
          <note>
            Det här är en ordning som kan komma att bli problematisk, varför
            regeringen också lägger förslag på att prövningen av publicitetsskada
            för enskild i stället ska ligga på det medieetiska självregleringssystemet.
          </note>
          <note>
            Herr talman! En av de viktigaste principiella frågorna jag skulle
            vilja lyfta fram med det här ärendet är att stärka granskningsnämndens
            oberoen ­ de. Jag delar Christer Nylanders synpunkter fullt ut.
            Det görs genom för ­ slaget att den som är riksdagsledamot, statsråd
            eller anställd i Regerings ­ kansliet inte ska få vara ledamot
            i granskningsnämnden för radio och tv.
          </note>
          <note>
            Herr talman! Vi behöver ta fler steg för att ytterligare stärka
            oberoendet för public service i hela kedjan. Lagändringarna förväntas
            träda i kraft den l december, men som jag sa förändras medieområdet
            i snabb takt, och svensk lagstiftning, däribland den lagstiftning
            vi behandlar i detta ärende samt våra grundlagar i form av tryckfrihetsförordningen
            och yttrandefrihetsgrundlagen, har ett mycket tekniskt detaljerat
            innehåll. Det innebär att dessa ständigt behöver ses över och
            uppdateras.
          </note>
          <note>
            Man kan fundera på om den ordningen är bra och om vi som lagstiftare
            måste tänka mer teknikneutralt. Det har vi försökt göra i förslaget
            i det här betänkandet. För vem vet vad framtiden har att utvisa?
            Det vi dock vet är att vi sannolikt snart kommer att behöva modernisera
            radio- och tv-lagen igen.
          </note>
          <note type="speaker">
            Anf. 4 ERIK OTTOSON (M):
          </note>
          <note>
            Herr talman! Det här betänkandet, som i huvudsak handlar om implementering
            av AV-direktivet från Europeiska unionen, väcker en rad funderingar
            om vad som kunde ha gjorts bättre och som kunde ha blivit bättre
            i en förhandling i EU. För Moderaterna har det i arbetet inför
            den förhandlingen varit viktigt att se till att den svenska ståndpunkten
            har varit sund och riktig, att den har främjat ett mångfacetterat
            och välmående medielandskap och att kulturen har kunnat vara så
            fri och oberoende av politisk styrning som möjligt.
          </note>
          <note>
            I många viktiga delar har förbättringar gjorts på vägen, men
            som kollegan från Socialdemokraterna sa tidigare är det inte alltid
            de svenska ståndpunkterna når hela vägen fram. Så har det varit
            även denna gång. Det finns saker som skaver, exempelvis kravet
            på europeiskt innehåll. Men det finns också viktiga saker i betänkandet,
            som oberoendet och granskningen av vårt medielandskap, där eventuellt
            ytterligare steg kan behöva tas.
          </note>
          <note>
            Det har varit viktigt för Moderaterna att betänkandet och propositionen
            som ligger till grund för det inte har varit ett steg i en överimplementering
            av ett EU-direktiv. Många gånger förut har Sverige när man ska
            implementera ett EU-direktiv kanske tagit i lite för mycket från
            tårna. Man ska absolut alltid vara bäst i klassen. Det har varit
            viktigt för oss att den formen av överimplementering inte har
            blivit fallet här. Vad vi kan bedöma har det inte blivit det.
            Därför ställer vi oss bakom förslaget i betänkandet som det ser
            ut.
          </note>
          <note>
            Det finns andra tankar kring hur vi i framtiden kan behöva utveckla
            vårt medielandskap. Det handlar om att se till att ha mer teknikneutral
            lagstiftning, att granskningen fungerar, att public services oberoende
            säkras och att public service utvecklas till att bli än bättre
            än i dag. Det ser vi moderater självfallet positivt på och ställer
            oss bakom.
          </note>
          <note>
            Vi ser framför oss fortsatta konstruktiva dialoger om hur man
            kan ta ytterligare steg i de olika riktningarna, med respekt för
            mediernas obero ­ ende och för kulturens oberoende och fortlevnad.
            Politiken måste alltid ha ett säkerhetsavstånd till den formen
            av mjuk makt.
          </note>
          <note>
            Herr talman! Ett välmående medielandskap bygger på principen
            om att frihet skapar välmående. Ökad reglering skapar inte lika
            stort välmående. Det har visat sig många gånger förut.
          </note>
          <note>
            Med det yrkar jag bifall till utskottets förslag i betänkandet.
          </note>
          <note type="speaker">
            Anf. 5 MIA SYDOW MÖLLEBY (V):
          </note>
          <note>
            Herr talman! När Erik Ottoson sa allt det där tänkte jag nästan
            stryka mig. Jag håller med om i princip allting, utom möjligen
            hur delar av det som sas absolut på slutet skulle kunna tolkas.
            Det här är faktiskt implementering av ett EU-direktiv där man
            , precis som Erik sa, inte gör mer än det som måste göras.
          </note>
          <note>
            Hela konstitutionsutskottet var inför förhandlingarna om direktivsförändringen
            enigt om att direktivet, framför allt 30-procentsregleringen för
            europeiska produktioner, var dåligt. Samtliga partier i riksdagen
            höll med om Sveriges hållning. Man kan önska att det också hade
            fått genomslag, det vill säga att vi inte skulle ha en 30-procentig
            kvot. Men det lyckades inte.
          </note>
          <note>
            Man kan också säga att vi då ska ta initiativ till en omförhandling.
            Det skulle man kunna göra med varje grej som man inte är särskilt
            nöjd med. Problemet är att en sådan förhandling kan ta två vägar.
            Det finns ganska mycket som tyder på att vi nog inte skulle ha
            framgång utan att vi riskerar att få en ännu större kvot för europeisk
            produktion.
          </note>
          <note>
            Frågan är om det är där vi ska lägga energi och kraft vad gäller
            medieområdet i Europa. Jag och Vänsterpartiet tror inte det. Därför
            ställer vi oss bakom utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 7 Några sekretessfrågor på finansmarknadsområdet
          </note>
          <note>
            Konstitutionsutskottets betänkande 2020/21:KU4
          </note>
          <note>
            Några sekretessfrågor på finansmarknadsområdet (prop. 2019/20:173)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 8 Riksrevisorns årliga rapport 2020
          </note>
          <note>
            Finansutskottets betänkande 2020/21:FiU9
          </note>
          <note>
            Riksrevisorns årliga rapport 2020 (redog. 2019/20:RR5)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 9 Tillfällig ändring i Första–Fjärde AP-fondens placeringsregler
            med anledning av covid-19
          </note>
          <note>
            Finansutskottets betänkande 2020/21:FiU12
          </note>
          <note>
            Tillfällig ändring i Första–Fjärde AP-fondens placeringsregler
            med anledning av covid-19 (prop. 2020/21:9)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 10 Några frågor om clearing av OTC-derivat och om transak ­
            tioner för värdepappersfinansiering
          </note>
          <note>
            Finansutskottets betänkande 2020/21:FiU29
          </note>
          <note>
            Några frågor om clearing av OTC-derivat och om transaktioner
            för värdepappersfinansiering (prop. 2019/20:174)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 11 Medgivande för Riksbanken att ge kredit till IMF
          </note>
          <note>
            Finansutskottets betänkande 2020/21:FiU31
          </note>
          <note>
            Medgivande för Riksbanken att ge kredit till IMF (framst. 2019/20:RB6)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 12 En effektivare kommunal räddningstjänst
          </note>
          <note>
            Försvarsutskottets betänkande 2020/21:FöU3
          </note>
          <note>
            En effektivare kommunal räddningstjänst (prop. 2019/20:176)
          </note>
          <note>
            föredrogs.
          </note>
          <note type="speaker">
            Anf. 6 ALEXANDRA ANSTRELL (M):
          </note>
          <note>
            Herr talman! Vi moderater välkomnar en proposition gällande räddningstjänsten.
            Det är en hel del som behöver styras upp vad gäller styrning och
            ledning. Det har vi sett vid de stora kriserna de senaste åren,
            till exempel de stora skogsbränderna 2014 och 2018. Räddningstjänsterna
            gjorde fantastiska insatser, men det avslöjades också brister
            vad gäller ansvar, ledning och samordning hos räddningstjänsterna.
            I propositionen saknar vi dock förslag som gör det enklare och
            lättare för de duktiga människor runt om i Sverige som hela tiden
            har beredskap för drunkningsolyckor, skogs ­ bränder, översvämningar,
            kemikalieutsläpp och brinnande bilar – listan kan göras lång.
          </note>
          <note>
            Apropå brinnande bilar, visste ni att en elbil som har brunnit
            måste stå i två veckor med en radie av tio meter från brännbart
            material? Den kan hux flux börja brinna igen. Sådant ska räddningstjänsterna
            ha koll på.
          </note>
          <note>
            Svensk räddningstjänst är till mycket stor del beroende av deltidsbrandmän.
            De är ungefär 10 000 av de 15 000 brandmän vi har i Sverige. Jag
            tänker att de deltidsbrandmän som finns ute på landsbygden och
            på mindre orter är särskilt viktiga. Där är det ofta inte möjligt
            att ha heltidsanställd personal.
          </note>
          <note>
            Vi moderater tycker att det är centralt för räddningstjänstens
            personal ­ försörjning att det finns rimliga villkor för de anställda
            , så att det i hela landet går att rekrytera och behålla både
            heltidsanställda och deltids ­ anställda brandmän. Vi föreslår
            därför att deltidsbrandmän ska undantas från a-kassereglerna.
            Under pågående pandemi har det blivit tydligt att det inte kan
            vara som i dag. En deltidsbrandman som har ett vanligt jobb men
            förlorar det kan inte få a-kassa på grund av att det belopp man
            får för att vara deltidsbrandman och ha beredskap blir för högt.
            Då kan man inte få full a-kassa.
          </note>
          <note>
            Det är helt orimligt att deltidsbrandmän ska tvingas säga upp
            uppdraget att vara deltidsbrandman av sådana ekonomiska skäl.
            Bemanningsläget är akut. I vissa fall riskerar räddningstjänsterna
            att förlora upp till en tredjedel av sin personalstyrka. Detta
            blixtbelyser verkligen behovet av att förbättra villkoren för
            en viktig del av Sveriges räddningstjänst. Vi har brist på brandmän.
            De är hjältar som vi borde hylla, inte straffa. Därför är jag
            i dag glad över att utskottet står bakom förslaget som möjliggör
            detta.
          </note>
          <note>
            Herr talman! När det absolut värsta inträffar – dödsfall i tjänsten
            – finns i dag ett efterlevandeskydd som inte svarar mot den risk
            dessa människor tar. För att den efterlevande familjen ska kunna
            få det någorlunda ekonomiskt drägligt den första tiden efter ett
            dödsfall behövs därför väldigt ofta insamlingar från kollegor
            och andra som bistår med ekonomisk hjälp. Så ska det inte behöva
            vara. Samhället måste ställa upp för de drabbade som har haft
            anhöriga som i sin tur har ställt upp för samhället. Det behövs
            därför en översyn av efterlevandeskyddet för personal inom räddningstjänst,
            polis och militär som förolyckas i tjänsten.
          </note>
          <note>
            Frågor som har med räddningstjänsten att göra är viktiga. Kommunernas
            egna handlingsprogram för den förebyggande verksamheten och för
            räddningstjänstverksamheten beslutas i dag i varje kommuns fullmäktigeförsamling.
            Moderaterna håller med om att det finns en stor relevans i att
            göra dokumenten mer ändamålsenliga och likformiga för att man
            ska kun ­ na utveckla kvaliteten i dem. Men det känns jättemärkligt
            att det nuvarande förslaget innebär att programmen inte längre
            ska antas i kommunfullmäktige.
          </note>
          <note>
            I propositionen lyfts fram att det här är ett problem då beslut
            om dessa program ibland fattas sent inne i en mandatperiod. Kan
            man inte bara ställa krav på när programmen ska antas i stället
            för att vi tar bort besluten om dem? Det här är viktiga frågor,
            och därför yrkar vi avslag på den delen i propositionen och föreslår
            att det här ska vara kvar, det vill säga att programmen ska antas
            i kommunfullmäktige. Dessa frågor behöver hög status och ska belysas
            av en kommuns högsta beslutande organ. Frågorna behöver få den
            status som de förtjänar.
          </note>
          <note>
            Herr talman! Moderaterna ställer sig bakom propositionen men
            yrkar avslag på två punkter. Vi lägger även fram ett antal förslag
            där vi tycker att regeringen inte har gått tillräckligt långt.
          </note>
          <note>
            Vi föreslår att riksdagen ska avslå regeringens förslag i 5 kap.
            1 § gällande att MSB ska ta över tillsynsansvaret över att kommunerna
            följer lagen om skydd mot olyckor och föreskrifter som meddelats
            i anslutning till lagen. Länsstyrelserna har ju redan i dag stor
            kunskap om det lokala arbetet i kommunerna. De har redan etablerade
            vägar och etablerade beredskapsenheter. Det känns inte resurseffektivt
            att MSB skulle bygga upp en helt ny organisation. Det är heller
            inte okej ur perspektivet att ha dubbla roller. I så fall skulle
            ju MSB både utfärda föreskrifter och sedan tolka och tillämpa
            dem.
          </note>
          <note>
            Moderaterna tycker ändå att det även i fortsättningen måste finnas
            ett tydligt mandat för staten att kunna gå in och ta över kommunernas
            räddningstjänst för att det även fortsättningsvis ska finnas en
            tydlig möjlighet för den högsta nivån att utöva krisledning vid
            behov.
          </note>
          <note>
            Man måste också se över organisationerna. Till viss del måste
            det få förekomma olika organisationsformer i och med att kommunerna
            ser väldigt olika ut och har skilda utmaningar. Samtidigt måste
            dock organisatio ­ nerna vara likvärdiga och i möjligaste mån
            enhetliga för att kunna uppfylla de krav som ställs på den enskilda
            räddningstjänsten och dess samverkan med olika aktörer. En ökad
            likvärdighet och enhetlighet förenklar samarbetet med MSB och
            andra aktörer när de behöver gå in och leda eller stödja större
            räddningsinsatser.
          </note>
          <note>
            Moderaterna vill därför se en utredning som gör en fördjupad
            analys av räddningstjänstens organisation. Den ska lägga fram
            förslag om hur organisationerna skulle kunna bli mer ändamålsenliga
            och likvärdiga. I detta sammanhang är det viktigt att definiera
            vad ”likvärdig” innebär. Det ser ju inte likadant ut i Flen som
            i Haninge eller i Åre jämfört med Sundsvall.
          </note>
          <note>
            Den här utredningen bör även fundera på samarbete med andra aktörer.
            Det kan till exempel gälla näringslivet eller något som det man
            har infört i Medelpad – förstärkt medmänniska – eller som hemma
            i Haninge där vi har civila insatspersoner på Södertörn. Även
            formerna för räddningsvärn bör utvecklas och förstärkas.
          </note>
          <note>
            Det ärende som vi i dag har uppe för debatt handlar också om
            skogsbrandsbekämpning. Vi moderater menar att det finns större
            möjligheter att tidigt upptäcka bränder om man patrullerar regelbundet.
            Det ökar förutsättningarna för att avvärja hotande skogsbränder
            snabbare, innan branden fått spridning. Detta görs till viss del
            i dag via några länsstyrelser som tar stöd av MSB. Men det gäller
            långt ifrån alla. Vi vill därför se över möjligheten att staten
            fullt ut kan finansiera skogsbrandsbevakning med hjälp av lokala
            flygklubbar.
          </note>
          <note>
            Herr talman! Vi moderater står självklart bakom alla våra reservationer
            men för tids vinnande yrkar jag bifall till bara en reservation.
            Det är lite knepigt när flera av dem hänger ihop, såsom reservation
            nr 3 under punkt 3 och nr 5 under punkt 6. Men avslutningsvis
            yrkar jag som sagt bifall till reservation 3 under punkt 3.
          </note>
          <note type="speaker">
            Anf. 7 CAROLINE NORDENGRIP (SD):
          </note>
          <note>
            Herr talman! Sverige har under senare tid vid två tillfällen
            drabbats av allvarliga skogsbränder. Vi hade den stora branden
            i Västmanland 2014 där skadorna på skog blev omfattande. Men även
            hem brann ned, och byggnader brandskadades. Värst av allt var
            dock att personskador uppstod och att ett liv gick förlorat, vilket
            fick fruktansvärda följder för de drabbade.
          </note>
          <note>
            År 2014 tillsatte regeringen en skogsbrandsutredning som skulle
            redovisas hösten 2015, men regeringen ändrade sig och beslutade
            tidigt 2015 att ge utredningen nya direktiv. I stället för att
            ta reda på vilka lärdomar som kan dras av hanteringen av skogsbranden
            i Västmanlands län ansåg regeringen att det var lämpligare att
            Myndigheten för samhällsskydd och beredskap fick uppdraget att
            identifiera de åtgärder som bör vidtas i syfte att stärka samhällets
            krisberedskap. Utredarens uppdrag begränsades därför till att
            enbart beskriva och utvärdera den operativa insatsen och övrigt
            arbete som har bedrivits i samband med skogsbranden.
          </note>
          <note>
            De framkomna rekommendationerna omsattes dock inte till nödvändiga
            förslag och förändringar. Trots detta lyckades berörda myndigheter
            med stöd av olika organisationer, frivilliga och andra länder
            hantera bränderna sommaren 2018, utan att skadorna på annat än
            skog blev omfattande.
          </note>
          <note>
            Det är av största vikt att rekommendationer från utredningen
            efter branden 2014 tillsammans med erfarenheter från sommaren
            2018 nu omsätts i praktiken. En tydlig ledningsorganisation och
            rollfördelning är av stor vikt. Befälsförhållandena vid framför
            allt större bränder måste vara tydliga. Det blir speciellt bekymmersamt
            när bränder går över länsgränser.
          </note>
          <note>
            Vi välkomnar därför att Myndigheten för samhällsskydd och beredskap
            nu ska få större befogenheter för att på begäran ta ett samordnande
            ansvar. Befälsordningen och samverkan mellan olika organisationer
            under olika scenarier behöver vara förberedd. Regelbundna övningar
            behövs för att säkerställa att alla inblandade har förstått sin
            roll. Detsamma gäller vikten av praktiska övningar i fält, där
            även lokala organisationer inklusive jordbrukare och markägare
            övar med sin respektive utrustning.
          </note>
          <note>
            MSB hade som ambition att öka kunskapen om skogsbrandsläckning,
            och utförde en särskild satsning under 2019. Vid sju tillfällen
            genomfördes skogsbrandsutbildningar med totalt över 200 deltagare,
            främst från kommunal räddningstjänst men även från Försvarsmakten
            och Kustbevakningen. Hatten av för det initiativet!
          </note>
          <note>
            Herr talman! Det behöver även utvecklas bättre rutiner för överlämnan
            ­ de efter släckningen av en skogsbrand. Enligt lagen är det markägaren
            som är ansvarig för att bevakning och eventuell eftersläckning
            görs under veckorna efter branden. I verkligheten finns alltid
            en risk att markägaren inte är kapabel att göra detta, och därför
            är det mycket vanligt att bränder som till synes var släckta flammar
            upp igen.
          </note>
          <note>
            Att skogsbolag har en organisation för att bevaka och eftersläcka
            brand på sin mark bör man kunna utgå ifrån. Beträffande enskilda
            skogsägare behöver Skogsstyrelsen eller annan myndighet säkerställa
            att kapaciteten finns. Det är även viktigt att frivillig skogsbrandsbevakning
            med flyg bevaras och stärks tills det finns ett annat system på
            plats, kanske då genom bevakning med drönare.
          </note>
          <note>
            Många av de sportflygplatser som dessa piloter och plan nyttjar
            riskerar att läggas ned. Därmed försvinner närheten mellan skog
            och flygplats och även den lokalkännedom som många frivilliga
            brandbevakningspiloter besitter. Dessutom medför ett uttunnat
            nät av små flygplatser att an ­ knytningssträckan för brandflyget
            förlängs, vilket naturligtvis kommer att försvåra släckningsarbetet.
          </note>
          <note>
            Myndigheten för samhällsskydd och beredskap har haft och har
            en samverkande funktion mellan olika myndigheter. Vi ser positivt
            på detta samt på att myndigheten ska ta ett större ansvar som
            en samordnande myndighet för civilt försvar och krisberedskap.
          </note>
          <note>
            Herr talman! Med det sagt vill jag yrka bifall till Sverigedemokraternas
            reservation nr 9.
          </note>
          <note type="speaker">
            Anf. 8 LINDA MODIG (C):
          </note>
          <note>
            Herr talman! Varje dag gör svenska män och kvinnor heroiska insatser
            för att bekämpa bränder, hantera olyckor och rädda liv. Närmare
            16 000 av dessa hjältar är brandmän i Sverige. Av dessa är omkring
            10 700 deltidsanställda. Siffrorna talar sitt tydliga språk: Systemet
            med deltidsbrandmän är en bärande del av den svenska räddningstjänsten.
            Låt mig återkom ­ ma till denna bärande del av räddningstjänsten
            något senare i mitt anförande.
          </note>
          <note>
            Centerpartiet eftersträvar en kompetent räddningstjänst i hela
            landet och ett stärkt skydd mot olyckor och skogsbränder. Det
            är därför mycket välkommet att regeringen slutligen, sex år efter
            de stora skogsbränderna i Västmanland och två år efter de många
            och omfattande skogsbränder som sommaren 2018 härjade i Dalarnas,
            Gävleborgs och Jämtlands län, lämnat en proposition på riksdagens
            bord om hur den kommunala räddningstjänsten kan bli effektivare.
            Det är välkommet, men vi beklagar att åtgärderna inte genomförts
            tidigare. Erfarenheterna fanns redan 2014 efter bränderna i Västmanland.
            De hade kunnat lega till grund för hur en effektivare kommunal
            räddningstjänst hade kunnat utformas, bland annat avseende förmågan
            till ledning och samverkan. Hade förslagen legat på riksdagens
            bord tidigare hade konsekvenserna av bränderna sommaren 2018 kunnat
            bli mindre omfattande.
          </note>
          <note>
            Sverige är inte tillräckligt väl rustat för att vi ska kunna
            känna oss trygga inför framtida stora och komplicerade skogsbränder.
            Det är slutsatsen i utvärderingen av skogsbränderna sommaren 2018,
            då det än en gång visade sig att Sveriges samlade brandsläckningsresurser
            var otillräckliga. Men utvärderingen visade också att kommunernas
            förebyggande och förberedande arbete mot skogsbränder måste bli
            bättre. Statens stöd till kommunerna att göra det måste bli bättre.
          </note>
          <note>
            Låt oss slå fast att kommunerna har en nyckelroll. Det är kommunerna
            som ansvarar för både de operativa räddningstjänstinsatserna och
            det förebyggande arbetet. Det är kommunerna som ska anta kommunala
            handlingsprogram och göra risk- och sårbarhetsanalyser och som
            ansvarar för att omsätta resultat och erfarenheter i praktisk
            verksamhet. Det är kommunerna som måste dimensionera räddningstjänsten
            så att den kan skala upp vid behov men också samverka över både
            geografiska och organisatoriska gränser. Där brister det ibland
            i dag. Människors tillgång på trygghet och säkerhet varierar beroende
            på var i landet man bor.
          </note>
          <note>
            Många av de åtgärder som regeringen nu föreslår är bra och nödvändiga,
            bland annat vad gäller handlingsprogrammens utformning och innehåll.
            Det är också bra att regeringen stärker och målsätter den olycksföre
            ­ byggande verksamheten och tillsynen och att Myndigheten för
            samhällsskydd och beredskap, MSB, får i uppgift att prioritera
            och fördela resurser. Med den styrning som staten nu gör och det
            stöd som den kan ge kommunerna kan möjligheterna till ett likvärdigt
            skydd mot olyckor i hela landet förbättras, samtidigt som det
            finns utrymme för lokala lösningar av hur samverkan och organisation
            ska se ut.
          </note>
          <note>
            Centerpartiet har tidigare motionerat om tydligare statlig styrning
            i handlingsplanerna, om stärkt tillsyn och ökat statligt stöd
            och om att ett mål för olycksförebyggande verksamhet behöver införas.
            Vi var också först av de politiska partierna med att kräva att
            Sveriges brandsläckningsförmåga från luften behövde bli bättre.
            Vi är glada att Sverige nu genom MSB har säkrat denna förmåga.
          </note>
          <note>
            Efter både de stora bränderna i Västmanland och bränderna sommaren
            2018 har som nämnts utvärderingar gjorts. Däremellan har dessutom
            en räddningstjänstutredning presenterats. Många förslag har lämnats
            om hur det olycksförebyggande arbetet i kommunerna kan stärkas.
            Dessa inkluderar räddningstjänsten och arbetet mot skogsbränder.
            Det finns mycket att göra också från nationellt håll för att förmågan
            ska stärkas och räddningstjänsten bli likvärdig. Staten kan ytterligare
            stödja kommunerna i att ta sitt förebyggande ansvar. Görs det
            på rätt sätt kan det leda till bättre förutsättningar för kommunerna
            att själva styra sin verksamhet inom förebyggande skydd mot olyckor
            och skogsbränder samt räddningstjänstverksamhet.
          </note>
          <note>
            Centerpartiet vill därför se både en bättre statlig styrning
            och ett tydligare statligt stöd till kommunerna för räddningstjänsten
            och skyddet mot olyckor. Det skulle vara av stort värde för arbetet
            om statusen för det förebyggande arbetet kunde höjas genom införandet
            av ett nationellt mål. Det ger en tydligare inriktning för den
            förebyggande verksamheten och stödet till kommunerna.
          </note>
          <note>
            Vi vill också ge MSB mandat att tydligare styra vad kommunernas
            handlingsplaner och styrdokument för räddningstjänsten ska innehålla.
            Då blir kvaliteten högre, och styrdokumenten blir mer konkreta
            utifrån lokal riskbild och möjliga att följa upp. Det handlar
            om att staten ska tydliggöra styrningen för att kommunernas verksamheter
            ska bli bättre och effektivare. Det skulle ge bättre förutsättningar
            för tillräckligt skydd och för människors tillgång till trygghet
            och säkerhet i hela landet.
          </note>
          <note>
            Vi vill även förbättra tillsynen av skydd mot olyckor. En mer
            effektiv tillsyn kan förebygga brister i beredskapen för stora
            skogsbränder. Den kommunala räddningstjänsten är väsentlig för
            en säker och likvärdig kommunal räddningstjänst i hela landet.
            En effektiv statlig tillsyn kan ha betydelse även för kommunernas
            förutsättningar att klara stora skogsbränder.
          </note>
          <note>
            Centerpartiet vill också ge kommunerna bättre möjligheter att
            använda resurser och kompetens inom skogsbruk, jordbruk och entreprenadföretag
            vid räddningstjänstinsatser. Kommunerna ska ha möjlighet att träffa
            avtal med andra om att vidta inledande åtgärder vid en räddningsinsats.
            Vid skogsbränderna 2018 visade det sig att frivilliga inom till
            exempel jord- och skogsbruken och entreprenörsföretagen var en
            mycket viktig resurs. Vi är övertygade om att denna resurs kan
            bidra ytterligare till kommunernas skogsbrandsberedskap med rätt
            förutsättningar.
          </note>
          <note>
            I dag måste som huvudregel personal som ingår i kommunens organisation
            för räddningstjänst vara kommunalt anställd. Ett undantag måste
            därför införas i lagstiftningen. Även andra aktörer måste värdesättas,
            så ­ som ideella krafter och civilsamhällets resurser och handlingsberedskap.
            De senaste årens erfarenheter har visat hur väsentligt dessa kan
            bidra i en samverkan när skogsbranden är ett faktum.
          </note>
          <note>
            Utbildningen av räddningstjänstpersonal sker främst genom MSB:s
            utbildningar. Dessa ges på olika nivåer. Det är viktigt för likvärdigheten
            i landet att utbildningar inom räddningstjänsten ges i en utsträckning
            som motsvarar kommunernas behov av utbildad personal. Centerpartiet
            vill se en specialistutbildning för brandmän i hur stora skogsbränder
            bäst ska bekämpas. Genom fler utbildningsplatser för brandmän
            ökar också den statliga närvaron runt om i landet.
          </note>
          <note>
            Vi i Centerpartiet står bakom våra reservationer, men i dag yrkar
            jag bifall endast till Centerpartiets reservation 13 under punkt
            20.
          </note>
          <note>
            Låt mig återvända till den viktiga gruppen deltidsbrandmän. Det
            är en speciell anställning som bedrivs som extra arbete vid sidan
            av en ordinarie anställning. Personalförsörjningen av deltidsbrandmän
            har varit ett av de största problemen under de senaste decennierna
            inom svensk räddningstjänst. För att förbättra villkoren för deltidsbrandmän
            vill vi att MSB ska få en särskild uppgift att stödja kommunerna
            i personalrekrytering av deltidsbrandmän. Vi vill också se över
            vissa andra regler som inte är anpassade till en anställning som
            deltidsbrandman. Vi gläds över att utskottet kunnat enas om ett
            tillkännagivande till regeringen om behovet av att skyndsamt se
            över möjligheterna att bevilja undantag i a-kassereglerna för
            deltidsbrandmän.
          </note>
          <note>
            Centerpartiets förslag för en stärkt räddningstjänst och stärkt
            förmåga att förebygga och hantera stora olyckor och skogsbränder
            innebär att staten tar ett större ansvar för att se till att kommunerna
            rättsligt har de verktyg de behöver. Sammantaget ger detta bättre
            verktyg för ett likvärdigt skydd i hela landet.
          </note>
          <note type="speaker">
            Anf. 9 HANNA GUNNARSSON (V):
          </note>
          <note>
            Herr talman! I dag debatterar vi regeringens proposition En effektivare
            kommunal räddningstjänst . Propositionens förslag kommer utifrån
            de sto ­ ra bränderna vi hade i Sverige 2014 och 2018. Det var
            händelser som var unikt stora och allvarliga men som vi på grund
            av klimatförändringen vet kommer att hända igen. Vi har det senaste
            året sett enormt stora bränder i Australien och Kalifornien just
            som en konsekvens av klimatförändringar.
          </note>
          <note>
            Räddningstjänsten är en grundpelare för säkerhet och trygghet
            i vårt samhälle. Det är räddningstjänsten, tillsammans med polisen,
            som i fredstid gör att vi kan känna oss trygga och säkra i vårt
            samhälle. Det är därför otroligt viktigt att de verksamheter som
            vi kallar blåljusverksamheterna inte utsätts för den typ av allvarliga
            brott vi ser ibland och störningar som utsätter personalen för
            risker som gör att de inte kan fortsätta med sitt viktiga arbete.
            Sådana attacker måste verkligen stoppas och motarbetas med ett
            förebyggande arbete där befolkningen lär sig att förstå räddningstjänstens
            verksamhet och kanske får se och ta del av den.
          </note>
          <note>
            Förebyggande arbete är också den viktigaste metoden för att stoppa
            bränder. Många gånger är små enkla åtgärder som var och en kan
            göra hemma ett sätt att göra vårt liv mycket tryggare. Glöm inte
            att kontrollera era brandvarnare hemma på första advent, som är
            den stora brandvarnar ­ kontrolldagen! Det är också otroligt viktigt
            att olyckor förebyggs i skolan genom till exempel mycket bättre
            simundervisning än vad vi ser i dag.
          </note>
          <note>
            Det finns en anledning till att väldigt många barn och unga har
            brandman som ett av sina drömyrken. Alla som arbetar inom räddningstjänsten,
            som är ett mycket riskfyllt arbete, är vårt samhälles hjältar.
          </note>
          <note>
            Herr talman! Vänsterpartiet instämmer i regeringens förslag om
            att räddningstjänsterna måste bli mer effektiva. Efter de stora
            skogsbränderna visade utvärderingarna att räddningstjänsterna
            inte hade tillräckliga resurser för att klara av stora bränder.
            Regeringens förslag är att ställa högre krav på räddningstjänsterna
            så att det finns en ledningscentral som är bemannad dygnet runt,
            vilket såklart är väldigt bra. Men det kräver resurser.
          </note>
          <note>
            Räddningstjänsten är i dag kommunal. Det skulle kunna finnas
            en räddningstjänst i varje kommun, 290 stycken. Så är det inte
            riktigt. Det finns 152 olika räddningstjänster i Sverige. Det
            kan jämföras med att vi har en enda polismyndighet och en enda
            försvarsmakt som ska ta hand om hela Sverige. För att klara av
            sitt uppdrag har många kommuner därför på frivillig basis gått
            ihop i större organisationer, till exempel kommunalförbund, eller
            gått in med olika avtal mellan kommunerna.
          </note>
          <note>
            Vänsterpartiet menar därför att en kommunal räddningstjänst i
            dag egentligen bara är kommunal på papperet. Vi ser att verkligheten
            ute i landet är att räddningstjänsten drivs i mindre eller större
            regioner utanför de vanliga nivåerna kommun, län och stat som
            vi har i landet. Det ger en svåröverblickbar räddningstjänst med
            många olika modeller för hur arbetet görs, och vi riskerar att
            få en ojämlikhet över landet. Ett kommunalförbund är också mycket
            svårare att styra rent politiskt.
          </note>
          <note>
            Vänsterpartiet menar därför att propositionen inte löser problemet
            med räddningstjänsternas effektivitet och likvärdighet eftersom
            man inte har velat se på styrningen. Vi menar att styrningen måste
            ses över. Vi tror att kommunerna kanske inte riktigt är den bästa
            nivån för att styra räddningstjänsten.
          </note>
          <note>
            Vi kanske behöver en styrning och ledning på högre nivå, kanske
            i re ­ gionala modeller med lite större räddningstjänstregioner
            som man har i vårt grannland Finland. Vi ser i dag hur räddningstjänsterna
            tvingas till sammanslagningar för att klara sina uppdrag. Regeringens
            proposition ställer högre krav på räddningstjänsterna. Det gör
            att räddningstjänsterna kommer att behöva gå ihop. Men man visar
            inte i propositionen hur detta ska göras.
          </note>
          <note>
            Herr talman! I propositionen finns också en mycket dålig förändring
            som vi i Vänsterpartiet ser väldigt allvarligt på. Jag kallar
            det en smygprivatisering av räddningstjänsten. Vänsterpartiet
            är stora motståndare till att samhällsviktig verksamhet läggs
            över på privata företag. Det är en debatt i sig. Det handlar om
            demokratisk kontroll, att stoppa vinstjakten och att ha ett robust
            samhälle där det offentliga styr, leder och har ansvar.
          </note>
          <note>
            Det finns ett förslag i propositionen att kommunerna ska kunna
            överlåta åt någon annan, till exempel ett privat företag, att
            kunna vidta inledan ­ de begränsade åtgärder vid en räddningsinsats.
            Flera remissinstanser är kritiska, och Vänsterpartiet vill avslå
            detta och ta bort det ur lagförslaget. Det är redan i dag möjligt
            för andra än räddningstjänsten att göra inledande åtgärder. Det
            är självklart så att både privatpersoner och yrkespersoner på
            olika sätt ska kunna vara med och påbörja att kunna släcka en
            brand eller kunna rädda liv. Det kan till exempel handla om att
            använda en handbrandsläckare eller att kasta ut en livboj. Man
            behöver inget avtal för att göra de åtgärderna när läget är akut.
          </note>
          <note>
            Vi menar att regeringens förslag öppnar en bakväg för att kommersiella
            bolag ska kunna gå in och ta över delar av räddningstjänstens
            verksamhet. Vi vet att privata företag, till exempel vaktbolag,
            står i kulisserna och väntar lite på att också få gå in i den
            här typen av verksamhet. Det är inte lämpligt att vaktbolag skickas
            ut på räddningsinsatser och larm. Det kräver utbildning och rätt
            utrustning. Det är räddningstjänsten som har det i dag.
          </note>
          <note>
            Vänsterpartiet stöder de skrivningar som finns i dag i lagen
            om skydd mot olyckor. Det är tydligt att det är det offentliga
            som ansvarar för räddningstjänsten och ska planera och utföra
            räddningstjänst. Att ta in privata alternativ och företag i detta
            skulle skapa stora svårigheter med transparens och ansvarsutkrävande.
            Det finns oklarheter vad gäller tystnadsplikt för privata aktörer.
          </note>
          <note>
            För att garantera likvärdighet över hela landet, i alla stadsdelar
            i en stad, och ha en transparens utan vinstintresse krävs det
            att räddningstjänsten även i fortsättningen drivs helt och hållet
            i offentlig regi. Vänsterpartiet yrkar därför bifall till vårt
            yrkande nr 2 i betänkandet som rör just detta.
          </note>
          <note>
            Herr talman! Vi är däremot väldigt glada över att vi har fått
            en majoritet i utskottet för att kräva att regeringen löser frågan
            om a-kassa för deltidsbrandmän. I Sverige finns över 10 000 deltidsbrandmän.
            Det är en väldigt stor andel av de brandmän vi har i vårt land.
            De har ett annat yrke vid sidan om och är brandman på sin fritid
            och kan kanske gå ifrån sitt jobb om det kommer ett larm. Deltidsbrandmännens
            engagemang och frivilliga insatser är avgörande för att vi ska
            ha ett tryggt samhälle. Jag vill uttrycka min stora tacksamhet
            för alla de insatser som deltidsbrandmännen gör vid sidan om sitt
            vanliga yrke.
          </note>
          <note>
            Att vi nu gemensamt uppmanar regeringen att lösa frågan om a-kassa
            för deltidsbrandmän är väldigt bra, men det räcker inte. Vi behöver
            också förbättra arbetsvillkoren och höja lönerna för räddningstjänstens
            personal. Det är ett mycket riskfyllt uppdrag som är både fysiskt
            och mentalt påfrestande. Man arbetar med hög press i en farlig
            miljö, och ibland är man omgiven av chockade eller aggressiva
            människor. Det är ett jobb som kräver betydligt mycket bättre
            arbetsvillkor och högre löner än vad vi har i dag. Det är avgörande
            för att vi ska kunna rekrytera brandmän framöver.
          </note>
          <note>
            Herr talman! Jag ser fram emot att få debattera räddningstjänsten
            fler gånger här i riksdagens kammare. Jag hoppas att regeringen
            vill återkom ­ ma med en utredning som gäller just styrningen
            av räddningstjänsten. Fram till dess vill jag återigen framföra
            mitt stora tack till all personal i räddningstjänsten som gör
            ett otroligt viktigt arbete i vårt samhälle.
          </note>
          <note>
            (Applåder)
          </note>
          <note type="speaker">
            Anf. 10 MIKAEL OSCARSSON (KD):
          </note>
          <note>
            Herr talman! I dag debatterar vi en effektiv kommunal räddningstjänst.
            Det är angelägna frågor.
          </note>
          <note>
            Hela svenska folket minns bränderna som vi hade för två år sedan
            på sommaren. Det var enormt stora ytor som brann. Jag tänker på
            dem i Jämt ­ land, i Dalarna och på andra ställen. Det är lätt
            att glömma bort hur stora ytor det var. Det var 25 000 hektar.
            Vad är nu 25 000 hektar, herr talman? Det motsvarar 38 000 fotbollsplaner.
          </note>
          <note>
            Det hade brunnit fyra år tidigare, 2014, som har påtalats här.
            Då var det i Västmanland, inte så långt härifrån. Vid den tidpunkten
            var det 14 000 hektar som brann, motsvarande 25 000 fotbollsplaner.
            Det blev enorma skador för markägare, och det blev tragedier.
          </note>
          <note>
            Det vi kan konstatera är att vi inte var redo 2018. Är det en
            sak som är säker är det att katastrofer tyvärr kommer att hända
            igen. Därför, herr talman, måste vi bli bättre. Därför är det
            så viktigt att vi drar slutsatser och ser till att vi står bättre
            rustade nästa gång det händer.
          </note>
          <note>
            Flera saker har påtalats och tagits upp i debatten. Jag vill
            lägga till ett par saker som vi särskilt vill lyfta. En sak är
            helikoptrar. Var och en förstår att helikoptrar är av enormt stor
            betydelse vid stora bränder. Men vi har kunnat se att de resurser
            vi har inte används. För vi har faktiskt resurser. Jag tänker
            på Försvarsmakten. De har uppemot 50 helikoptrar – riktiga maskiner,
            tack och lov! De används till en del, men de skulle kunna användas
            mer om det fanns möjlighet. Vi skulle vilja att Försvarsmakten
            fick uppgiften att planera för att kunna hjälpa till och att de
            skulle få ersättning för det. Då skulle vi kunna använda deras
            helikoptrar.
          </note>
          <note>
            Låt mig ta ett exempel. Det gäller de skopor som hela svenska
            folket såg när de användes vid bränderna. Försvarsmaktens Black
            Hawk, till exempel, kan ta 2 500 liter, medan de mindre privata
            skopor som används – och de är bra – kan ta betydligt mindre,
            kanske bara 300–400 liter. Därför borde vi se till att använda
            de resurser vi har på bästa tänkbara sätt, och en viktig del i
            detta är att ändra lagstiftningen.
          </note>
          <note>
            Det finns en annan sak som ofta kanske glöms bort, nämligen Sjöfartsverket.
            De har sju helikoptrar, och de är godkända för att ha den krok
            som man kan använda. Men den har aldrig kommit på plats. Trots
            att detta har påpekats gång efter annan händer ingenting. Det
            är under all kritik.
          </note>
          <note>
            Låt mig ta ytterligare ett exempel. Vid ett tillfälle brann det
            utanför Visby. Man kunde se branden från Sjöfartsverkets helikopter,
            men man kunde inte göra ett dugg. Det här retar upp folk, med
            all rätt. Vi måste se till att det åtgärdas. Helikoptrar är någonting
            dyrbart och någonting som kostar väldigt mycket pengar. Då måste
            vi använda dessa resurser på bästa sätt. Därför lyfter vi fram
            detta i betänkandet.
          </note>
          <note>
            En annan viktig sak som har tagits upp här gäller brandmännen.
            Det finns 16 000 brandmän i vårt land, som gör en fantastisk insats.
            10 700 är deltidsbrandmän. En deltidsbrandman måste kunna lämna
            sitt ordinarie arbete med fem minuters varsel vid larm. Av lätt
            insedda skäl är det därför svårt att hitta deltidsbrandmän. Det
            ställs stora krav på hans eller hennes ordinarie arbetstider.
            Tyvärr har också svårigheten att rekrytera deltidsbrandmän ökat
            på senare tid.
          </note>
          <note>
            Ovanpå denna svåra balansgång har nu varslen med anledning av
            covid-19 lagts till problematiken. Många deltidsbrandmän har blivit
            upp ­ sagda från sina ordinarie jobb, och för att få ut hela sin
            a-kassa ser sig många av dessa nyblivna arbetslösa deltidsbrandmän
            tvungna att säga upp sig från sina brandmansjobb.
          </note>
          <note>
            Detta är en helt orimlig effekt av a-kassans regler. Kristdemokraterna
            anser nu tillsammans med en majoritet i utskottet att regeringen
            snarast måste lösa problemet. Det finns ingen anledning att ytterligare
            försämra läget, och det här är en lagstiftning som måste ses över.
            Därför ser vi med tillfredsställelse att detta har blivit något
            som hela utskottet står bakom i ett tillkännagivande.
          </note>
          <note>
            Kristdemokraterna står naturligtvis bakom varenda reservation
            vi har i betänkandet, men för tids vinnande yrkar vi bifall endast
            till reservation nr 8.
          </note>
          <note type="speaker">
            Anf. 11 KALLE OLSSON (S):
          </note>
          <note>
            Herr talman! Sverige är, som vi alla vet, ett stort land, både
            till ytan och sett till vår administrativa indelning med 290 kommuner
            som var och en ansvarar för räddningstjänsten inom sitt geografiska
            område. Båda dessa faktum – den stora landarealen, varav ungefär
            70 procent dessutom utgörs av skog, samt kommunernas långtgående
            ansvar – skapar en del utmaningar i arbetet med ett effektivt
            och likvärdigt räddningstjänstarbete.
          </note>
          <note>
            Oavsett var i landet man bor ska man naturligtvis kunna förvänta
            sig hjälp om man råkar ut för en olycka, om huset brinner eller
            om ens skog står i lågor. Det är en grundläggande del av samhällskontraktet.
            Även om räddningstjänst i stor utsträckning är och bör vara en
            kommunal angelägenhet, anpassad efter lokala förhållanden och
            förutsättningar, är det därför naturligt att staten tar ett övergripande
            ansvar för att säkerställa just likvärdighet och effektivitet.
            Just likvärdighet och effektivitet kan sägas vara två ledord i
            det betänkande som vi i dag diskuterar och debatterar.
          </note>
          <note>
            För att stärka Sveriges förmåga på dessa områden föreslår regeringen
            lagändringar i syfte att främja en starkare statlig styrning av
            kommunernas förebyggande verksamhet och räddningstjänst. Man föreslår
            en tydligare ledningsorganisation med krav på kommunerna att upprätthålla
            övergripande ledning av räddningstjänsten. Man föreslår också
            förstärkt tillsyn och stöd samt möjligheter för Myndigheten för
            samhällsskydd och beredskap, MSB, att under vissa förhållanden
            prioritera och fördela tillgängliga förstärkningsresurser ur ett
            nationellt perspektiv.
          </note>
          <note>
            Herr talman! Behoven av dessa förändringar sattes i blixtbelysning
            under sommaren 2018, då Sverige upplevde exceptionellt många och
            stora skogsbränder. Brandrisken var extrem i nästan hela landet.
            Ett exempel är från skogsbrandsflyget, som en vanlig sommar noterar
            runt 100 skogsbränder men sommaren 2018 noterade 500 bränder.
            I Gävleborgs, Jämtlands och Dalarnas län förekom stora och svårsläckta
            bränder.
          </note>
          <note>
            För somliga av oss, som lever i eller nära de drabbade bygderna,
            kom bränderna väldigt nära, både konkret och känslomässigt. Runt
            om i landet gjordes, som många redan har varit inne på, heroiska
            insatser för att bekämpa bränderna.
          </note>
          <note>
            Utvärderingar i efterhand har dock visat att förutsättningarna
            för ett effektivt arbete skilde sig åt beroende på hur räddningstjänsterna
            var organiserade. I mitt hemlän Jämtland, till exempel, kan förutsättningarna
            på papperet möjligen verka ganska utmanande. Länet består av åtta
            kommuner, som utgör 12 procent av landets yta. Vi har 31 brandstationer,
            varav endast en består av heltidsanställda brandmän, och därtill
            har vi åtta räddningsvärn.
          </note>
          <note>
            Men trots denna, vad det kan verka, ganska fragmentiserade och
            geografiskt utspridda verksamhet brukar just Jämtlands Räddningstjänstförbund
            lyftas fram som en förebild i hur arbetet mot skogsbränderna bedrevs.
            Den viktigaste slutsatsen är att räddningstjänsten hade en utvecklad
            sy ­ stem ­ ledning med ledningscentral och inre personal i jour
            som gjorde att insatserna kunde starta snabbt och effektivt.
          </note>
          <note>
            Omvänt blev det tydligt att räddningstjänster som inte ingår
            i systemledning hade sämre förutsättningar att snabbt dra igång
            insatser. Som den statliga utredaren Jan-Åke Björklund säger:
            ”Har man systemledning handlar det om minuter, har man inte det
            handlar det om dagar.”
          </note>
          <note>
            En huvudpunkt, herr talman, i betänkandet är att alla kommuner
            måste upprätthålla en övergripande ledning av sin räddningstjänst.
          </note>
          <note>
            En annan viktig förändring är att MSB får tydligare mandat att
            vid omfattande räddningsinsatser där det finns konkurrerande behov
            av förstärkningsresurser kunna prioritera och fördela dessa resurser.
            Det kan till exempel handla om helikoptrar.
          </note>
          <note>
            Myndigheten ska få begära att statliga myndigheter och kommuner
            ska lämna upplysningar om vilka resurser de har tillgängliga och
            att de ska delta i räddningsinsatsen med dessa resurser. Vi vet
            att MSB:s agerande i några fall har kommit i konflikt med länsstyrelsernas
            områdesansvar. Det är därför viktigt att MSB:s roll tydliggörs
            i detta avseende.
          </note>
          <note>
            Ytterligare en förändring är att MSB tar över ansvaret att stödja
            kommunerna med råd och information och övertar tillsynsansvaret
            över att kommunerna följer lagen om skydd mot olyckor. Det är
            en uppgift som i dag ligger på länsstyrelserna.
          </note>
          <note>
            Genom åren har det kommit flera signaler, exempelvis i granskningsrapporter
            från Riksrevisionen och Statskontoret, om att tillsynen och stödet
            till kommunerna inte fungerar tillfredsställande. Dels har tillsyn
            utförts alldeles för sällan, dels varierar det i kompetens mellan
            länsstyrelserna.
          </note>
          <note>
            Med tanke på det jag nämnde i inledningen av mitt anförande –
            att Sverige är ett stort land bestående av 290 kommuner med rätt
            skilda förutsättningar och variationer – är det förstås avgörande
            att staten säkerställer att tillsynen håller en hög och jämn kvalitet
            i hela landet.
          </note>
          <note>
            Samtidigt är det viktigt att framhålla att länsstyrelserna generellt
            sett besitter värdefull kunskap om lokala förhållanden. För att
            undvika att länsstyrelserna förlorar kompetens som också behövs
            i det bredare arbetet med krisberedskap och civilt försvar avser
            regeringen att låta länsstyrelserna behålla medel som motsvarar
            kostnaderna för tillsynsverksamheten.
          </note>
          <note>
            Sommaren 2018 var extrem. Klimatförändringarna riskerar dock
            att göra att det blir mer av det extrema framöver. I olika scenarier
            som SMHI räknat på kommer Sverige att drabbas av längre perioder
            med extremt torrt väder under en genomsnittlig sommar.
          </note>
          <note>
            Jag tror, herr talman, att vi ödmjukt får konstatera att skogsbränderna
            både 2014 och framför allt 2018 gav oss en hel del dyrköpta erfarenheter.
            Det gäller möjligheterna till samordning, att kraftsamla med flygande
            släckresurser och att inte fastna i administrativa gränsdragningar.
          </note>
          <note>
            På flera områden, exempelvis inom brandflyget och tillgången
            till extra förbrukningsutrustning, har stora förbättringar redan
            skett. Med detta betänkande tar vi, herr talman, ytterligare viktiga
            steg för att Sverige ska stå bättre rustat nästa gång olyckan
            är framme.
          </note>
          <note>
            Med det yrkar jag bifall till förslaget.
          </note>
          <note type="speaker">
            Anf. 12 HANNA GUNNARSSON (V) replik:
          </note>
          <note>
            Herr talman! Jag vill fråga Socialdemokraterna angående det som
            jag pratade ganska mycket om i mitt anförande – att den här propositionen
            öppnar för andra aktörer att gå in i räddningstjänsten.
          </note>
          <note>
            Från Vänsterpartiets sida ser vi stora problem i det med både
            transparensen och tystnadsplikten men också med att en samhällsviktig
            verksamhet blir svårare att styra om man tar in andra aktörer.
          </note>
          <note>
            Det är en förändring i lagstiftningen som den här propositionen
            ger – i ett läge där man faktiskt redan kan ha andra som hjälper
            till i räddningstjänst. Det vet vi ju framför allt från längre
            ut på landsbygden, där vi har till exempel räddningsvärn och möjligheten
            att civilsamhället hjälper till på ett bra sätt.
          </note>
          <note>
            Från Vänsterpartiets sida är vi såklart oroliga för att det i
            förlängningen finns risk att privata företag, till exempel privata
            vaktbolag, går in i den här verksamheten. Då blir det vinstjakt,
            och då blir det bara dåligt. Hur ser Socialdemokraterna på en
            sådan utveckling?
          </note>
          <note type="speaker">
            Anf. 13 KALLE OLSSON (S) replik:
          </note>
          <note>
            Herr talman! Jag tror att vi alla kan vara överens om vikten
            av att vi, när olyckan väl är framme, så snabbt som möjligt kan
            sätta in en åtgärd, en insats.
          </note>
          <note>
            Jag vänder mig lite grann mot det här perspektivet. Som jag sa
            i mitt anförande kommer jag själv från ett län som utgör 12 procent
            av landets yta. Det är jättestora avstånd. Man kan inte alltid
            förvänta sig att det är just räddningstjänsten som är snabbast.
            Här i centrala Stockholm kan man förvänta sig att räddningstjänsten
            väldigt snabbt är på plats. Så ser det inte ut i alla delar, utan
            det kan vara andra aktörer som har både vilja och förmåga att
            snabbt starta en insats. Vi tycker att det är rimligt att man
            ska kunna använda de förmågorna – i begränsad utsträckning, naturligtvis.
          </note>
          <note>
            Det här handlar inte om att man ska kunna överföra en hel räddningstjänstinsats
            till någon annan. Det är tydligt i propositionen och tydligt i
            lagen att det alltjämt är kommunerna som har det övergripande
            ansvaret. Men en viktig slutsats från exempelvis bränderna 2018
            var att vi som land behöver bli bättre på att tillvarata samhällets
            samlade förmåga på det här området.
          </note>
          <note type="speaker">
            Anf. 14 HANNA GUNNARSSON (V) replik:
          </note>
          <note>
            Herr talman! Jag ställer faktiskt frågan igen: Hur ser Socialdemokra
            ­ terna på risken att privata företag, till exempel ett vaktbolag,
            vill gå in i räddningstjänstverksamheten? De tänker: ”Vi är redan
            på plats, och vi har redan uniformerna. Vi har kanske inte jättemycket
            kunskap, men vi kan vara med och hjälpa till.” Hur ser Socialdemokraterna
            på en sådan utveck ­ ling?
          </note>
          <note>
            Eller är det inte alls en risk att vi får en sådan utveckling
            framöver med den förändring i lagen som den här propositionen
            ger?
          </note>
          <note type="speaker">
            Anf. 15 KALLE OLSSON (S) replik:
          </note>
          <note>
            Herr talman! Vi ser lokala exempel på det här redan i dag, där
            exempelvis väktare genom avtal har möjlighet att göra inledande
            insatser om man är tidigt på plats.
          </note>
          <note>
            Vi har ingen principiell synpunkt på detta i det här läget, så
            länge man är tydlig med att det yttersta ansvaret alltid ligger
            på kommunerna. Man kan inte outsourca den här verksamheten på
            någon annan.
          </note>
          <note>
            Däremot gäller det att se till att tillvarata de samlade resurserna.
            Särskilt med tanke på att Sverige är ett väldigt stort land och
            att det är sådana väldiga variationer mellan kommunerna och mellan
            länen, framför allt när det gäller avstånd och utryckningstider,
            är det viktigt att man tillvaratar de förmågor som finns.
          </note>
          <note>
            Det kan handla om en industriverksamhet där man har släckningsutrustning
            och kompetens inom verksamheten och skulle kunna bidra och hjälpa
            till vid en olycka utanför det område där industrin finns. Vi
            ser den möjligheten och styrkan i det.
          </note>
          <note>
            Att tillvarata samhällets samlade resurser är det viktiga i det
            här sammanhanget. Men vi ska aldrig börja tumma på var huvudansvaret
            ligger. Det är också väldigt tydligt i den här propositionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19 .)
          </note>
          <note>
            § 13 Riksrevisionens rapport om effektiviteten i förmedlingsverksamheten
          </note>
          <note>
            Arbetsmarknadsutskottets betänkande 2020/21:AU3
          </note>
          <note>
            Riksrevisionens rapport om effektiviteten i förmedlingsverksamheten
            (skr. 2019/20:192)
          </note>
          <note>
            föredrogs.
          </note>
          <note type="speaker">
            Anf. 16 MATS GREEN (M):
          </note>
          <note>
            Herr talman! Jag vill inleda med att yrka bifall till Moderaternas,
            Kristdemokraternas och Sverigedemokraternas reservation i frågan.
          </note>
          <note>
            Herr talman! Sveriges arbetsmarknad kännetecknas av stora matchningsproblem.
            Samtidigt som fler människor än någonsin behöver hjälp för att
            komma in på arbetsmarknaden är rekryteringsproblemen stora, och
            arbetsgivarna hittar inte rätt kompetens. En väl fungerande matchning
            och förmåga att ge arbetslösa rätt insats och aktivitet kommer
            att spela en central roll för att hantera den utmaning som Sverige
            står inför.
          </note>
          <note>
            De insatser som januaripartierna hittills aviserat är otillräckliga,
            och de stora problem som vi ser på arbetsmarknaden med hög arbetslöshet
            samtidigt som arbetsgivare inte hittar den kompetens de söker
            kan inte vänta på en lösning.
          </note>
          <note>
            I Riksrevisionens rapport som vi nu behandlar är det övertydligt
            att regeringens styrning av Arbetsförmedlingen inte fungerar.
            Samtidigt har regeringen lagt mycket pengar på subventioner med
            ingen eller nästan ingen effekt. Problemen med förmedlingsverksamheten
            har funnits i flera år. Vi menar därför att en reformering av
            Arbetsförmedlingen är högst nödvändig och att regeringen i sitt
            kommande arbete måste ha tydligt fokus på att förbättra just detta.
          </note>
          <note>
            Vi anser mot bakgrund av dessa faktum att regeringen omedelbart
            bör vidta åtgärder för att reformeringen av Arbetsförmedlingen
            ska ske på ett genomtänkt sätt för att säkerställa effektivitet
            och likvärdighet i Arbetsförmedlingens förmedlingsverksamhet.
          </note>
          <note>
            Herr talman! Jag skulle också vilja ställa en fråga mot bakgrund
            av januaripartiernas löften om en reformering av Arbetsförmedlingen
            och en reformering av LAS, lagen om anställningsskydd.
          </note>
          <note>
            Dessa stod ju som punkt 1 och 2 på i synnerhet Centerpartiets
            krav- och löfteslista inför januariförhandlingarna. I söndags
            i SVT:s Agenda såg vi att Centerns arbetsmarknadspolitiska talesperson
            började retirera från löftet om reformering av LAS – trots att
            han i samma andetag påstod att Centern avstått från ministerposter
            för att få igenom just detta krav. Min ­ sann, herr talman!
          </note>
          <note>
            Min fråga är följaktligen om man nu i full fart är på väg att
            retirera även vad gäller löftet om reformering av Arbetsförmedlingen.
            Det skulle jag vilja få svar på senare i denna debatt, när Centerpartiets
            arbetsmarknadspolitiska talesperson äntrar talarstolen.
          </note>
          <note>
            (Applåder)
          </note>
          <note type="speaker">
            Anf. 17 EBBA HERMANSSON (SD):
          </note>
          <note>
            Herr talman! Jag ska egentligen bara upp och vända. Jag nöjer
            mig i dag med att yrka bifall till vår gemensamma reservation.
          </note>
          <note type="speaker">
            Anf. 18 SOFIA DAMM (KD):
          </note>
          <note>
            Herr talman! Vi befinner oss mitt i en allvarlig pandemi, som
            ytterst slår hårt mot människors liv och hälsa. Men väldigt många
            människor får också se sina företag, sina livsverk, försvinna,
            och väldigt många människor känner oro för sin försörjning och
            över att kanske inte längre få vara kvar i den arbetsgemenskap
            som man har trivts i.
          </note>
          <note>
            Situationen på arbetsmarknaden har förvärrats oerhört snabbt
            under året. Mellan mars och augusti i år skrev ungefär 384 000
            personer in sig som arbetslösa hos Arbetsförmedlingen. Men även
            långsiktigt har Sverige problem med arbetsmarknaden. Såväl antalet
            som andelen arbetslösa i ut ­ satt ställning har ökat under en
            lång tid, vilket resulterar i en kraftigt tu ­ delad arbetsmarknad.
          </note>
          <note>
            Under den senaste högkonjunkturen har arbetsmarknadsutvecklingen
            för inrikes födda med utbildning varit rätt så god men utvecklingen
            mycket svag för utsatta grupper på arbetsmarknaden, såsom utomeuropeiskt
            födda och personer utan avslutad gymnasieutbildning. Enligt det
            senaste underlaget från Arbetsförmedlingen har andelen inskrivna
            arbetslösa med så kallad svag konkurrenskraft varit omkring 70–75
            procent av alla inskrivna. Gruppen förväntas uppgå till nästan
            300 000 personer under 2021.
          </note>
          <note>
            I gruppen utrikes födda är situationen särskilt bekymmersam för
            kvinnorna. Arbetslösheten ligger på över 20 procent, och sysselsättningsgraden
            jämfört med inrikes födda kvinnor är låga 62 procent, enligt Arbetsförmedlingen.
          </note>
          <note>
            Med dessa siffror är det uppenbart, herr talman, att Arbetsförmed
            ­ ling ­ en trots en svår situation måste leverera så effektivt
            och träffsäkert det bara går. En effektiv arbetsmarknad kan bara
            bli verklighet om varje individ får rätt insats i rätt tid. Detta
            är centralt för den arbetssökande och för den som är i behov av
            arbetskraft, men också för att säkerställa att skattebetalarnas
            pengar används på det bästa och mest effektiva sättet.
          </note>
          <note>
            Den granskning som Riksrevisionen har gjort och som vi debatterar
            här i dag är relevant för att detta ska kunna uppnås. Riksrevisionen
            har alltså tittat närmare på om det finns skillnader mellan olika
            arbetsförmedlares arbetssätt och resultat och konstaterar att
            det finns skillnader och att enskildas attityder och arbetssätt
            har betydelse för hur effektivt förmedlingsarbetet är.
          </note>
          <note>
            Arbetsförmedlarnas uppgift är att bedöma den arbetssökandes behov,
            ge stöd och vid behov anvisa olika insatser som stärker kompetensen
            på olika sätt. Den enskilde handläggaren har ett stort handlingsutrymme
            att fatta beslut om vilken typ av stöd den arbetssökande behöver.
            Det finns naturligtvis fördelar med detta eftersom arbetssökandes
            behov av insatser är så olika.
          </note>
          <note>
            Men precis som Riksrevisionens tidigare granskning av Arbetsförmed
            ­ lingens matchningsarbete visar finns det en för stor variation
            i hur väl arbetsförmedlare lyckas med att få den sökande i arbete
            och aktivitet. Det visar sig att förmedlare inte alltid väljer
            de mest effektiva arbetssätten och att sökande inte får en likvärdig
            service.
          </note>
          <note>
            Det är ett problem att Arbetsförmedlingen inte följer upp om
            arbetssök ­ ande får likvärdig service. Att myndigheten inte följer
            upp vilka arbetssätt som används i verksamheten gör det naturligtvis
            näst intill omöjligt att utvärdera och därefter utveckla dem.
          </note>
          <note>
            Här kan vi bara gå tillbaka till en tidigare granskning av jämställdhetsintegrering
            av integrationspolitiken som Riksrevisionen presenterade förra
            året. Den visade tydligt att nyanlända kvinnor, som jag nu kommer
            tillbaka till, inte får en likvärdig service och inte möts av
            samma förväntningar. De deltar därmed i betydligt mindre omfattning
            i olika arbetsförberedande insatser jämfört med männen. Oavsett
            om kvinnorna är låg- eller högutbildade hamnar de oftare utanför
            sysselsättning än männen.
          </note>
          <note>
            Naturligtvis är det inte bara en myndighet som ska lastas för
            detta. De låga förväntningarnas rasism har under alltför lång
            tid genomsyrat svensk integrationspolitik i stort. Men det är
            en realitet som inte ska accepteras och något regeringen verkligen
            måste ta till sig och göra mer åt i den reform av Arbetsförmedlingen
            som komma skall.
          </note>
          <note>
            Herr talman! Riksrevisionen lämnar i sin rapport en hel del rekommendationer
            till Arbetsförmedlingen för att kostsamma insatser ska förmedlas
            mer enhetligt och mer träffsäkert, så att det inte endast hänger
            på den enskildes attityd och engagemang. Detta ska ske genom noggrannare
            uppföljning, internutbildningar och så vidare.
          </note>
          <note>
            Riksrevisionen väljer däremot att denna gång inte vända sig till
            reger ­ ingen med sina rekommendationer. Men, herr talman, det
            gör vi. Jag yrkar därför bifall till vår reservation, där vi betonar
            vikten av att regeringen gör mer för att säkerställa effektivitet
            och likvärdighet i Arbetsförmedlingens förmedlingsverksamhet och
            att man säkerställer att detta fungerar betydligt bättre i en
            reformerad arbetsförmedling.
          </note>
          <note type="speaker">
            Anf. 19 SERKAN KÖSE (S):
          </note>
          <note>
            Herr talman! Riksrevisionen har i en serie rapporter granskat
            Arbetsförmedlingen och om förmedlingen är tillräckligt effektiv
            när det gäller att förmedla jobb till arbetssökande. Man kan konstatera
            att dessa rapporter, eller granskningar, som Riksrevisionen har
            gjort bland annat visar att Arbetsförmedlingens metoder för förmedlingsverksamhet
            står på en svag kunskapsbas och att myndigheten inte har ett systematiskt
            arbetssätt för att följa upp det arbete som bedrivs bland annat
            på lokalkontoren av enskilda arbetsförmedlare. Förmedlingen brister
            i erfarenhetsutbyte mellan förmed ­ larna, och många förmedlare
            önskar ett mer kollegialt lärande mellan de olika kontoren.
          </note>
          <note>
            Herr talman! Även i den rapport som vi debatterar i dag kan man
            tydligt se att de internutbildningar som riktas till förmedlarna
            har ett begränsat inslag av erfarenhetsutbyte och kunskapsförmedling
            gällande effekten av de olika arbetssätten.
          </note>
          <note>
            Jag tycker att denna granskning, liksom de tidigare granskningar
            som Riksrevisionen har gjort, är viktiga. Det är viktig kunskap,
            och det är viktigt att de brister som finns hos myndigheten lyfts
            och att vi har möjlighet att diskutera detta och att åtgärda dessa
            brister.
          </note>
          <note>
            Herr talman! Arbetsförmedlingen har under en lång tid spelat
            en central roll för att genomföra arbetsmarknadspolitiken. Vi
            kan dock konstatera att genomförandet under flera år har brustit
            i effektivitet. I linje med vad vi har kommit överens om i januariöverenskommelsen
            ska Arbetsförmedlingen därför reformeras för att förbättra effektiviteten
            i den arbetsmarknadspolitiska verksamheten. Det finns en bred
            politisk samstämmighet i denna kammare kring att Arbetsförmedlingen
            behöver reformeras och att myndigheten behöver fokusera på sina
            kärnuppgifter och bygga expertkunskap kring dessa, för en mer
            effektiv och ändamålsenlig arbetsmarknadspolitik.
          </note>
          <note>
            Herr talman! En väl fungerande arbetsmarknad som tar till vara
            människors kompetens och vilja att arbeta är grunden för Sveriges
            välfärd. Alla som kan jobba ska jobba, bidra och ta ansvar. För
            oss socialdemokrater är det viktigt att en arbetssökande som behöver
            stöd för att hitta ett jobb ska kunna få det, oavsett var i landet
            man bor.
          </note>
          <note>
            Men, herr talman, coronapandemin har slagit väldigt hårt mot
            svensk arbetsmarknad. Vi befinner oss i den allvarligaste krisen
            på arbetsmarknaden i modern tid. Men låt mig vara tydlig med att
            den som drabbas av arbetslöshet inte står ensam. Arbetslösheten
            är inte ett problem bara för den som blir av med jobbet utan är
            något som angår oss alla. Därför ska vi inte tillåta arbetslösheten
            att bita sig fast.
          </note>
          <note>
            I den budget för nästa år som regeringen och samarbetspartierna
            har presenterat står jobben i fokus. Det är en historisk budget
            med stora satsningar på över 100 miljarder svenska kronor. Sammantaget
            beräknas budgeten, med bland annat investeringar för klimatomställning
            och satsningar på välfärden, skapa runt 75 000 nya jobb.
          </note>
          <note>
            Herr talman! Den som blir av med jobbet ska få det stöd hen behöver
            för att ställa om och få ett nytt jobb. Människor ska rustas för
            bra jobb, och vi ska ta till vara potentialen hos alla människor
            i Sverige. Därför är de satsningar vi gör inom arbetsmarknadspolitiken
            så viktiga.
          </note>
          <note>
            Som jag nämnde finns det i budgeten också ett omfattande paket
            på 11 miljarder kronor för åtgärder för att säkerställa ekonomisk
            trygghet, stärkt kompetens och förbättrade jobbchanser. Låt mig
            nämna några ord om detta.
          </note>
          <note>
            Herr talman! Vi har också under coronapandemin infört en a-kassa
            för fler, med högre ersättning. Arbetsvillkoret har justerats
            ned och ett snabb ­ spår till medlemskap införts så att fler omfattas,
            särskilt deltids- och tim ­ anställda som tidigare inte kunnat
            få ersättning men som nu kan kvali ­ ficera sig. Nu förlänger
            vi dessa förstärkningar av a-kassan till 2022. Vi tycker till
            exempel inte att den som har blivit av med jobbet under pandemin
            eller vid Polarbröd ska behöva sälja huset. Man ska kunna betala
            hyran medan man söker nytt jobb, och man ska kunna köpa nya fotbollsskor
            till barnen.
          </note>
          <note>
            Sveriges löntagare ska inte behöva bli fattiga på grund av ett
            virus eller en brand. Det ska finnas en ekonomisk trygghet medan
            man ställer om till nytt jobb.
          </note>
          <note>
            Herr talman! Om man blir arbetslös ska man kunna få stöd och
            insatser oavsett var i landet man bor. Därför föreslår vi satsningar
            i budgetpropositionen för nästa år som syftar både till att säkerställa
            Arbetsförmedlingens verksamhet här och nu och till att styra myndigheten
            i linje med inriktningen för reformeringen. I budgeten föreslår
            vi ökade förvaltningsmedel för att Arbetsförmedlingen ska kunna
            hantera att fler arbetslösa blir inskrivna och säkerställa att
            det finns ändamålsenlig lokal närvaro och likvärdig service i
            hela landet. Arbetsförmedlingen får därmed fortsatta förutsättningar
            för ett ökat antal anställda nästa år som kan bidra till att möta
            den kraftigt ökande arbetslösheten.
          </note>
          <note>
            Vi gör även stora satsningar på arbetsmarknadsutbildningar för
            att fler ska komma i arbete. På så sätt kan fler arbetslösa utbildas
            för att ta jobb inom bristyrken.
          </note>
          <note>
            Herr talman! Hela Sverige har kraftsamlat för att klara av det
            nya coronaviruset och minska smittspridningen. Hundratusentals
            jobb har räddats genom krisåtgärder som korttidspermittering,
            som riksdagen har fattat beslut om. Men krisen har blottlagt allvarliga
            brister i vårt samhälle. Varje människa som gått bort är en tragedi.
            Varje uppsägning är en förlust. Därför har vi nu en historisk
            möjlighet att skapa jobb och samtidigt åtgärda våra samhällsproblem.
            Vi ska bygga vårt samhälle starkare än det var före krisen.
          </note>
          <note>
            Vi ska göra det genom investeringar i sjukvården, äldreomsorgen
            och klimatomställningen. Detta skapar nya jobb, så att varje person
            är med och bygger vårt land starkare än tidigare.
          </note>
          <note>
            Avslutningsvis: Vi är många som i våras hade hoppats att vi skulle
            kunna återgå till det normala denna höst. Men där är vi inte än.
            Vi befinner oss fortfarande i en pandemi, och därför behöver vi
            alla hålla i och hålla ut för att rädda liv och hälsa. Samtidigt
            måste vi göra allt vi kan för att mildra effekterna av krisen
            i coronapandemins spår.
          </note>
          <note>
            Med detta, herr talman, vill jag yrka bifall till utskottets
            förslag och avslag på reservationen från M, KD och SD.
          </note>
          <note type="speaker">
            Anf. 20 MARTIN ÅDAHL (C):
          </note>
          <note>
            Herr talman! För ungefär två år s edan träffade jag en ganska
            ung arbetsförmedlare. Han tog tag i mig på ett av de många seminarier
            som vi politiker deltar i, en bit från verkligheten, och ville
            ta mig tillbaka till verkligheten. Han var en sådan där privat,
            extern aktör som vissa på vänsterkanten brukar uttala sig negativt
            om.
          </note>
          <note>
            Han sa: Martin, du måste förstå att det viktigaste jag gör är
            att jag verkligen vågar tro på individen. Han var noga med att
            säga att många som jobbar på Arbetsförmedlingen också vågar tro
            på individen i mötet med arbetslösa, men han sa att det är alldeles
            för vanligt att de som möter de arbetslösa ser dem som ett problem,
            en belastning och en svårighet. Han sa: Jag försöker verkligen
            i hela mitt kroppsspråk och i allt jag gör förmed ­ la att de
            personer jag möter är en möjlighet, att vi gör detta tillsammans
            och att jag tror på dem. Intressant nog är det detta också den
            viktigaste slutsatsen i den rapport från Riksrevisionen som vi
            diskuterar i dag. Vi diskuterar ganska mycket annat också, så
            jag vill gärna påminna om vad debatten i grunden handlar om. Slutsatsen
            är alltså att en positiv attityd till den arbetslöse är helt avgörande,
            inte minst just nu i coronatider.
          </note>
          <note>
            Riksrevisionen har kommit med en lång rad intressanta rapporter
            som pekar på att det fungerar väl inom stöd och matchning även
            om vi tycker att det bör förbättras ytterligare, och det tycker
            Riksrevisionen också. I rapport 13, som vi har diskuterat här
            tidigare, framhåller man att man vill skärpa det ytterligare.
          </note>
          <note>
            I den här rapporten tycker jag att det viktiga är att vi i hela
            upplägget och i alla möten med de arbetslösa förmår att ha möjligheterna
            och optimismen i fokus, i synnerhet när så många under så lång
            tid har sagt att människor är hopplösa och omöjliga.
          </note>
          <note>
            Sedan blir jag nu tvungen att ägna större delen av min talartid
            åt allt det andra som har lyfts i debatten. Jag tänkte börja med
            det som ligger närmast till hands, nämligen reformeringen av Arbetsförmedlingen.
          </note>
          <note>
            Jag vill understryka att just av de skäl som diskuteras i flera
            av Riks ­ revisionens rapporter behöver reformeringen av Arbetsförmedlingen
            fort ­ gå. Och på frågan om vi har retirerat från den, som ju
            ställdes här i debat ­ ten, är svaret att vi bara har retirerat
            i den mån som Moderaterna ihop med Vänsterpartiet har försenat
            det hela med ett år. Hade jag fått önska hade vi stått här mitt
            i pandemin och haft en arbetsförmedling som är bästa tänk ­ bara
            och så slagkraftig som möjligt.
          </note>
          <note>
            Givet att vi inte har retirerat har vi använt tiden till att
            göra det så noggrant och ordentligt som möjligt med certifierade
            deltagare i reformeringen. Det har funnits både hårda kontroller
            och incitament för att få bästa möjliga resultat. Under kommande
            år kommer vi att möta upp pandemin för att Arbetsförmedlingen
            ska ha maximal kapacitet. Vi har sagt: Alle man på däck! Låt oss
            öka de externa matchningsaktörerna med hårda krav och tydliga
            incitament för att de ska leverera varaktiga jobb! Det ska vara
            en ökning som är snabbare än tidigare, med 2,7 miljarder – nästan
            3 miljarder – vilket är den största ökningen hittills. Vi har
            sett att de har bidragit med mycket under pandemin, och de kan
            göra ännu mer.
          </note>
          <note>
            Sedan är detta inte tillräckligt. Vi har aldrig sagt att detta
            är reformeringen, utan den ska komma året efter enligt den plan
            som har lagts fram. Den kommer alltså inte nästa år utan året
            efter. Men det är ändå en ramp upp.
          </note>
          <note>
            Man har också frågat här i debatten om vi har retirerat från
            reformeringen av arbetsrätten och särskilt från frågan om flexibilitet
            i omställningen. Detta har ju nu blivit föremål för en gedigen
            och balanserad utredning och för parternas förhandlingar. Där
            är vårt budskap tydligt: Hade parterna kommit överens hade vi
            tagit deras förslag. Men eftersom de inte kom överens har vi nu
            en utmärkt, gedigen och balanserad utredning som ska genomföras.
          </note>
          <note>
            Sedan tror jag att vi alla har ett behov av rimlighet i det här
            läget. Om Sveriges största facksammanslutning och Sveriges arbetsgivarsammanslutning
            gemensamt har sagt att de vill ha ett avtal och att de står bakom
            det tycker jag att vi måste ha tålamodet att åtminstone lyssna
            in vad det är de vill. Det är stort att de har åstadkommit ett
            avtal. Det är faktiskt histo ­ riskt. Det är ett enormt ansvarstagande.
            Då har vi också ett stort ansvar att lyssna på dem.
          </note>
          <note>
            Jag skulle vilja se den i den här kammaren som säger att man
            inte vill prata med Svenskt Näringsliv. Jag vet för övrigt att
            Moderaterna kommer att prata med Svenskt Näringsliv, och ni kommer
            säkert också att prata med PTK. Den som inte är beredd att lyssna
            på Svenskt Näringsliv och PTK i det här läget skulle jag vilja
            se räcka upp handen.
          </note>
          <note>
            Nej, vi ska ta vårt ansvar, och vi ska lyssna. Men vi går vidare
            med oförminskad kraft med att genomföra denna gedigna och balanserade
            utredning för de många människor som behöver jobb och omställning.
          </note>
          <note type="speaker">
            Anf. 21 MATS GREEN (M) replik:
          </note>
          <note>
            Herr talman! Tack, Martin Ådahl, för dessa besked!
          </note>
          <note>
            Vi diskuterar Arbetsförmedlingen här i dag. Jag noterar att man
            säger att reformeringen ska fortgå. Det är väl kanske inte riktigt
            det vi hör från regeringssidan i januariöverenskommelsen.
          </note>
          <note>
            Vi kan väl konstatera, vi som sitter i arbetsmarknadsutskottet,
            att Centerpartiet har varit minst sagt tystlåtna i denna fråga
            under det senaste året.
          </note>
          <note>
            Jag vill också erinra Martin Ådahl om att Centerpartiets gruppledare,
            Anders W Jonsson, tackade oss moderater för att vi på ett positivt
            sätt hade brutit ut förslaget om att Arbetsförmedlingens reformering
            skulle vila på LOV, vilket naturligtvis är helt huvudlöst i både
            det läge som gällde då och det läge som gäller nu.
          </note>
          <note>
            Men jag tar det som ett löfte om att man fortfarande står fast
            vid vikten av att reformera Arbetsförmedlingen och att det eventuellt
            gäller samtliga delar av de i januariöverenskommelsen ingående
            partierna.
          </note>
          <note>
            Det skulle också vara intressant att höra mer om den tidsram
            som man tidigare har utlovat vad gäller Arbetsförmedlingens reformering
            och om den kommer att hållas, herr talman.
          </note>
          <note>
            Sedan tackar jag för klargörandet om att det är LAS-utredningen
            av Toijer som ska genomföras. Det började Martin Ådahl med att
            säga, men sedan började han retirera från det. Han började förlora
            sig i prat om överenskommelser om vad man ska göra si och vad
            man ska göra så. Jag skulle även här vilja ha ett förtydligande.
            Ni kommer alltså att genomföra Toijer ­ utredningen i sin helhet,
            som utlovat?
          </note>
          <note type="speaker">
            Anf. 22 TALMANNEN:
          </note>
          <note>
            Jag påminner om att debatten rör Arbetsförmedlingen.
          </note>
          <note type="speaker">
            Anf. 23 MARTIN ÅDAHL (C) replik:
          </note>
          <note>
            Herr talman! Jag ska så långt det går försöka hålla mig till
            dagens ämne.
          </note>
          <note>
            Mycket blir jag anklagad för i denna kammare och i mediedebatten,
            men jag har inte direkt blivit anklagad för att jag har varit
            tystlåten under det senaste året. Det var en ny anklagelse, som
            jag med intresse noterar.
          </note>
          <note>
            När det gäller frågan om att reformera Arbetsförmedlingen är
            det väldigt tydligt i skrivningarna i budgeten, som jag nämnde,
            i all annan kommunikation, i regleringsbrevet och i Arbetsförmedlingens
            egen kommunikation att reformeringen ska bli av. Det är oerhört
            viktigt. Den åsikten delar vi med full kraft, även om det inte
            riktigt lät så tidigare. Detta är jätte ­ viktigt. Jag har också
            förstått att ni är måna om att man håller den nya tidsplanen och
            inte fördröjer detta ytterligare – det tackar vi för – och att
            det inte finns några planer på att gå ihop med Vänsterpartiet,
            även om de får en ny partiledare framöver. Jag hoppas att det
            är så.
          </note>
          <note>
            Sedan skulle jag vilja ställa en fråga tillbaka när vi har detta
            replikskifte – jag är ledsen, herr talman, att det blir så. Detta
            har inte med ämnet att göra, men eftersom det tas upp i debatten
            ställer jag frågan:
          </note>
          <note>
            Kan man förutsätta att Moderaterna och Vänsterpartiet inte gör
            gemensam sak i fråga om arbetsrätten? Allt jag hör i denna debatt
            och i andra sammanhang ger mig ett starkt intryck av att ni inte
            kommer att göra det, utan att ni tvärtom kommer att stå bakom
            den utredning som vi har drivit fram och som är viktig för Sverige.
          </note>
          <note>
            Sedan vill jag passa på att fråga, eftersom det ifrågasätts:
            Tänker ni lyssna på Svenskt Näringsliv och PTK när de ber oss
            lyssna på vad de vill göra med sitt huvudavtal?
          </note>
          <note type="speaker">
            Anf. 24 MATS GREEN (M) replik:
          </note>
          <note>
            Herr talman! Nu när Martin Ådahl också kommenterar arbetsrätten
            kan inte jag låta bli att göra det. Moderaterna anser naturligtvis
            att utredningen ska vara grundplattan. Den får inte vattnas ur.
            Sedan förespråkar vi absolut förändringar utöver det, men de kan
            inte ske på bekostnad av att grundplattan vattnas ur.
          </note>
          <note>
            Det är inte min sak att stå här och prata för Vänsterpartiet.
            Men om Vänsterpartiet skulle vilja ansluta sig till något av detta
            kommer vi naturligtvis inte att säga nej till det. Jag har dock
            i detta läge extremt svårt att se att det skulle kunna ske, om
            jag uttrycker mig så.
          </note>
          <note>
            Herr talman! Jag förutsätter fortfarande – jag fick inget svar
            där – att Centerpartiet kommer att kräva att Toijerutredningen
            ska genomföras i sin helhet.
          </note>
          <note>
            Sedan gäller det Arbetsförmedlingen. Anledningen till att vi
            ställer frågan är kanske att vi har noterat en viss tystnad från
            Martin Ådahl, som har ett stort och väldigt ärligt och insatt
            driv i just den frågan. Det är klart att den tystnad som vi under
            en ganska lång tid har noterat vad gäller Arbetsförmedlingens
            reformering har fått oss att ställa befogade frågor och att ha
            befogade farhågor för hur det egentligen blir med detta.
          </note>
          <note>
            Men återigen: Den tidsplan som ni har slagit fast ska gälla.
            Jag förutsätter att allt annat skulle vara helt oacceptabelt för
            Martin Ådahl och Centerpartiet.
          </note>
          <note>
            Martin Ådahl pratar om regeringens regleringsbrev till Arbetsförmedlingen.
            Ja, det är liksom bara det som är problemet. I Riksrevisionens
            rapport konstaterar man att den styrningen har varit helt undermålig.
            Det är oacceptabelt.
          </note>
          <note>
            Om man ska lyckas med reformeringen är det nödvändigt att man
            inte gör någonting för att sabotera detta. Det är också nödvändigt
            att Centerpartiet tar sitt ansvar att vara en nagel i ögat på
            regeringen här.
          </note>
          <note type="speaker">
            Anf. 25 MARTIN ÅDAHL (C) replik:
          </note>
          <note>
            Herr talman! Jag ska på några få sekunder försöka tala lite om
            denna rapport. Ja, det är ett genomgående tema hos Riksrevisionen
            att reglerings ­ breven har varit för otydliga och för generella.
            Det är därför jag med viss glädje kan konstatera att vi nu har
            skärpt regleringen, bland annat i en fråga som knappt diskuteras
            i dag, bara av den föregående talaren, nämligen den lokala närvaron.
            Där har vi gjort mycket skarpare formuleringar och upp ­ följningar.
            Och vi kommer att fortsätta med det tills den lokala närvaron
            förbättras, vilket ännu inte är ett faktum. Jag vill bara ha det
            sagt. Dess ­ utom har vi över huvud taget när det gäller Arbetsförmedlingen
            försökt förbättra styrningen, så att det blir klara besked om
            vad man vill göra. Så har inte varit fallet innan vi kom in i
            bilden.
          </note>
          <note>
            Jag är väldigt tacksam för de besked som ges av Mats Green: Man
            vill inte gå tillsammans med Vänsterpartiet i fråga om arbetsrätten.
            Man vill inte göra det, och man står fast vid att man vill ha
            denna reformering. Man står till och med bakom den utredning som
            vi har drivit fram. Det tycker vi är väldigt positivt, och det
            tackar vi för. Ibland får man intrycket, från bland annat Vänsterpartiet
            och i debatten, att ni har bildat något slags gemensam front och
            är beredda att fälla regeringen i denna fråga. Men detta besked
            är väldigt positivt: Ni resonerar inte på det sättet.
          </note>
          <note>
            Vi behöver inte kräva att utredningen ska genomföras, för det
            står redan i det avtal som är grunden för regeringen. Vi är i
            den positionen att det är detta vi vet och det är detta som vi
            driver och håller fast vid med oförminskad kraft. Vi ska genomföra
            detta. Det finns en mycket noggrann tidsplan för det.
          </note>
          <note>
            Men, herr talman, vi måste alla ha, precis som representanten
            för Moderaterna hade, ödmjukhet och respekt inför att Svenskt
            Näringsliv och PTK har tagit ett stort ansvar. De vädjar till
            oss om att vi ska invänta besked om hur de ska kunna hantera fortsättningen
            av detta.
          </note>
          <note type="speaker">
            Anf. 26 ALI ESBATI (V):
          </note>
          <note>
            Herr talman! Jag har först i mitt anförandemanus skrivit: Det
            låter kan ­ ske inte så spännande att debattera en skrivelse om
            Riksrevisionens rapport om effektiviteten i förmedlingsverksamheten
            på Arbetsförmedlingen.
          </note>
          <note>
            Jag visste att vi kanske skulle hamna i en debatt om lagen om
            anställningsskydd och Toijerutredningen, som de facto redan är
            passé.
          </note>
          <note>
            Men jag ska återvända till frågan om Arbetsförmedlingen. Det
            är värt att påpeka att denna något andefattiga skrivelse från
            regeringen rör en av Sveriges största och viktigaste myndigheter.
            Det är därtill en verksamhet som de flesta förstår har fått en
            ännu större betydelse med anledning av coronapandemin.
          </note>
          <note>
            Oavsett vad man tycker om iakttagelserna från Riksrevisionen
            i denna rapport visar, menar jag, regeringens svar eller kanske
            snarare icke-svar hur Arbetsförmedlingen har försatts i ett slags
            limbo.
          </note>
          <note>
            Svaret, som uppgår till strax över tio rader, innehåller den
            formulering som vi har sett i en rad andra sammanhang när regeringen
            ska möta frågor om och synpunkter på Arbetsförmedlingen. Man skriver:
            I den sakpolitis ­ ka överenskommelsen mellan Socialdemokraterna,
            Centerpartiet, Liberalerna och Miljöpartiet de gröna framgår det
            att Arbetsförmedlingen ska reformeras i grunden.
          </note>
          <note>
            Det är en central mening. I den faktiska kontexten betyder den
            nämligen att regeringen och samarbetspartierna inte riktigt vet
            vad de håller på med och att de inte heller bryr sig så mycket,
            i alla fall inte just nu.
          </note>
          <note>
            Det är ju så att det finns en övergripande, rent ideologiskt
            motiverad och extremt illa genomtänkt idé som Centern och Liberalerna
            har tryckt in i januariavtalet om att Arbetsförmedlingen ska privatiseras
            och kommersialiseras. Det där har som bekant stött på en hel del
            förhinder här i riksda ­ gen och inte minst ute i landet, i verkligheten
            för arbetssökande och för Arbetsförmedlingens personal. Vi i Vänsterpartiet
            samlade ju stöd för att pressa fram ett stopp för tokprivatiseringen
            av Arbetsförmedlingen, och att det planerade och oplanerade kaoset
            i alla fall kunde skjutas upp lite grann tror jag till och med
            att många inom januaripartierna – kanske inte just de som är närvarande
            här i kammaren i dag men ute i den vida världen – menar var bra,
            inte minst med facit i hand angående pandemin, som ställde och
            ställer nya krav på myndigheten.
          </note>
          <note>
            Det är också så att de mycket stora problemen på Arbetsförmedlingen,
            skapade av både den M-KD-budget som bifölls efter valet och av
            januaripartiernas agerande, finns där och fördjupas. När Riksrevisionen
            i den här rapporten har funderingar kring arbetsförmedlarnas arbetsmetoder
            får man notera att det mycket riktigt blir lite meningslöst att
            diskutera den frågan vidare, eftersom huvudspåret nu är att det
            inte ska finnas några arbetsförmedlare över huvud taget. Det är
            ju så läget ser ut.
          </note>
          <note>
            Arbetsförmedlingens personal sliter med att hantera en ny situation
            med många fler varslade och arbetslösa. De ska skrivas in och
            få en första kontakt, men i stället för att fortsätta arbetet
            ska de arbetslösa alltså anvisas till någon leverantör som ska
            börja om processen och då få betalt för det.
          </note>
          <note>
            Herr talman! Arbetslösheten har ökat kraftigt som resultat av
            pandemin. Samtidigt vet vi att efterfrågan på arbetskraft ökar
            i en del branscher såsom vård och omsorg, dagligvaruhandel med
            mera. I vissa branscher är behovet av utbildad personal mer bestående.
            Enligt en prognos från Arbetsförmedlingen kommer det om fem år
            att saknas 100 000 personer som har den kompetens som arbetsgivarna
            efterfrågar. Andra prognoser som också tar hänsyn till behovet
            av högkvalitativa välfärdstjänster och ett växande antal äldre
            pekar på ett flerdubbelt större behov.
          </note>
          <note>
            Det viktigaste för att möta arbetslösheten är förstås kraftfulla
            investeringar i infrastruktur, klimatomställning och välfärdstjänster.
            Men det behövs också en rejäl satsning på möjligheten att lära
            nytt och lära om. En del sådana förslag har regeringen äntligen
            kommit med, och det är bra, men för att den expansion av omställningspolitiken
            som är nödvändig ska kunna genomföras på ett bra sätt i praktiken
            behövs mer än på länge en kompetent, sammanhållen och geografiskt
            närvarande arbetsförmedling.
          </note>
          <note>
            Vi vet att det finns en massa människor i myndigheten som gör
            och har gjort stora insatser. Det är deras kompetens som nu angrips
            både aktivt och genom underlåtenhetssynder. Det är den kompetensen
            som tunnas ut. Det är den kompetensen som rinner ut i sanden genom
            regeringens och januari ­ partiernas agerande. Vi behöver kraftsamla
            som samhälle för att kunna an ­ vända våra gemensamma resurser
            på bästa sätt, och då framstår den pågå ­ ende misshandeln av
            Arbetsförmedlingen från januaripartiernas sida som extra oansvarig.
          </note>
          <note>
            Det är lite typiskt att Centerpartiets representant här talade
            om att det var konstaterat att optimism hos arbetsförmedlarna
            var en bra grej. Jag tror inte att någon arbetsförmedlare som
            har följt den här debatten och Centerpartiets agerande och som
            såg Martin Ådahl i talarstolen i dag har rimliga skäl att känna
            någon som helst optimism över någonting om det är Martin Ådahl
            som ska styra politiken framöver. Nu får vi se om det är så, men
            det tror jag gäller för många av dem som kämpar och sliter där
            ute för att hjälpa människor vidare.
          </note>
          <note>
            Det som inte nämndes här är dessutom att man kommer fram till
            att även om optimismen eller aktiviteten gentemot de arbetssökande
            spelar roll för utfallet spelar det inte någon roll huruvida man
            skickar dem vidare till privata aktörer eller inte. Detta är någonting
            som konstateras i samma rapport, men det föll tyvärr bort i kommentarerna
            från Centerpartiets representant.
          </note>
          <note>
            Tyvärr finns det inte heller i motionen från Moderaterna och
            Kristdemokraterna någon beskrivning av problem och lösningar för
            Arbetsförmedlingen som vi kan skriva under på. Även om vi kanske
            finner en bred uppslutning runt det faktum att det är oklart vad
            Centerpartiet sysslar med i de här frågorna kan jag därför inte
            ansluta mig till den motionen. I det här fallet ansluter vi oss
            i stället till regeringens minimalistiska icke-svar.
          </note>
          <note>
            I vår budgetmotion, som snart kommer upp till behandling här
            i kammaren, har Vänsterpartiet utvecklat sin syn på Arbetsförmedlingen.
            Vi lär alla behöva återkomma till diskussionen om arbetsmarknadspolitiken
            i allmänhet och Arbetsförmedlingen i synnerhet.
          </note>
          <note>
            (Applåder)
          </note>
          <note type="speaker">
            Anf. 27 MALIN DANIELSSON (L):
          </note>
          <note>
            Herr talman! Finnes: välutbildade ingenjörer, arkitekter och
            ekonomer.
          </note>
          <note>
            Efter ”Finnes” brukar ”Sökes” komma, men i det här fallet är
            det ytterligare ett ”Finnes”.
          </note>
          <note>
            Finnes: modiga arbetsgivare som ger nya människor i vårt land
            en väg in på arbetsmarknaden.
          </note>
          <note>
            Det här inte en påhittad annons utan en beskrivning av Jobbsprånget,
            ett initiativ startat av bland andra Kungliga Ingenjörsvetenskapsakademien
            för att matcha exempelvis nyanlända ingenjörer, arkitekter och
            ekonomer mot arbetsgivare som behöver folk. Det här finns i verkligheten
            i dag.
          </note>
          <note>
            Förra terminen erbjöds 160 arbetssökande praktik via Jobbsprånget.
            Innan de kom till Jobbsprånget hade de sammanlagt skickat in 32
            000 jobbansökningar – i snitt 200 per person – utan att få ett
            enda napp. Då pratar vi ändå om välutbildade personer, ofta med
            arbetslivserfarenhet från sina hemländer. Efter fyra månaders
            praktik via Jobbsprånget hade 70 procent fått arbete.
          </note>
          <note>
            Det här visar att det är väldigt viktigt med en fungerande matchning.
            Det räcker inte med att ha arbetssökande; man måste även har arbetsgivare
            att matcha dem mot.
          </note>
          <note>
            Samma sak visar Riksrevisionens rapport om effektiviteten i förmedlingsverksamheten.
            Det som leder till framgång i förmedlingsverksamheten är när arbetsförmedlare
            aktivt tipsar arbetssökande om lediga jobb som skulle kunna passa
            dem. Riksrevisionen kallar det för ett sökaktivitetsbaserat arbetssätt.
            Bra matchning skulle jag kalla det.
          </note>
          <note>
            Herr talman! Det är positivt att rapporten visar att det finns
            arbetsförmedlare som med framgång löser den komplexa uppgift som
            myndigheten har. Men det är helt klart oroväckande att rapporten
            också visar att Arbetsförmedlingen inte systematiskt följer upp
            verksamheten och implementerar de metoder som fungerar bäst, brett
            i hela vårt land, så att fler människor ska få känna den frihet
            som det är att ha en egen försörjning och ett jobb. Kunskapen
            finns men används inte. Det är också oroväckande att Arbetsförmedlingen
            enligt rapporten antingen beviljar för många dyra utbildningsinsatser
            eller beviljar dessa insatser till fel personer.
          </note>
          <note>
            Därför är det viktigt med den reformering som vi nu genomför
            inom ramen för januariavtalet och att vi i denna reformering tar
            fasta på de brister som finns och skapar system som leder till
            bättre matchning och högre effektivitet. Vi kan inte ha en arbetsmarknad
            med stor arbetslöshet å ena sidan och brist på arbetskraft å andra
            sidan, vilket vi såg till och med under den högkonjunktur som
            vi nu har lämnat.
          </note>
          <note>
            För oss liberaler är det självklart att det som behövs för att
            lyckas fram ­ över är aktörer som verkligen blir en brygga mellan
            dem som söker jobb och dem som anställer. Först då kommer vi till
            rätta med de matchnings ­ problem som vi länge har sett på svensk
            arbetsmarknad. Att fler ska försör ­ ja sig själva, att fler barn
            ska få se sina föräldrar gå till jobbet varje morgon och att fler
            företag ska kunna växa tack vare att de hittar rätt arbetskraft
            är vår arbetsmarknadspolitik och målet för den reformering av
            Arbetsför ­ medlingen som vi nu är mitt inne i tillsammans med
            övriga januariavtals ­ partier.
          </note>
          <note>
            32 000 jobbansökningar utan napp får inte vara normen. Jag yrkar
            bifall till utskottets förslag till beslut.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 14 ILO:s hundraårsdeklaration för framtidens arbetsliv
          </note>
          <note>
            Arbetsmarknadsutskottets betänkande 2020/21:AU4
          </note>
          <note>
            ILO:s hundraårsdeklaration för framtidens arbetsliv (skr. 2019/20:202)
          </note>
          <note>
            föredrogs.
          </note>
          <note type="speaker">
            Anf. 28 JOHAN ANDERSSON (S):
          </note>
          <note>
            Herr talman! Det var så länge sedan jag stod i talarstolen att
            det är knappt jag vet hur tekniken fungerar. Men nu är jag här
            i alla fall!
          </note>
          <note>
            Vi ska debattera skrivelsen om ILO:s hundraårsdeklaration för
            framtidens arbetsliv, som vi sedan ska fatta beslut om att lägga
            till handlingarna. Jag vill börja med att yrka bifall till förslaget,
            herr talman.
          </note>
          <note>
            ILO, som bildades 1919 och precis nyligen har fyllt 100 år, har
            tagit fram en hundraårsdeklaration. Det är ett manifest för hur
            man ser på framtiden när det gäller arbetsmarknaden. Man presenterar
            i 17 punkter hur framför allt ILO, ett organ som Sverige är medlem
            i, bör inrikta sitt arbete och bidra till en rättvis övergång
            till framtidens arbetsliv och därmed också en rättvis och hållbar
            framtid.
          </note>
          <note>
            Deklarationen bygger på tre delar, och de handlar om ett partssamarbe
            ­ te mellan regering och arbetsmarknadens parter för att på så
            sätt få fram ett bättre arbetsliv.
          </note>
          <note>
            De tre huvudpunkterna i deklarationen är att stärka alla människors
            kapacitet att dra nytta av möjligheterna i ett föränderligt arbetsliv
            , att stärka arbetslivets institutioner och säkra ett arbetsrättsligt
            skydd samt vidare att främja en inkluderande ekonomisk utveckling
            och produktiv sysselsättning med anständiga arbetsvillkor.
          </note>
          <note>
            Det här borde vara värdeord som vi alla i denna kammare kan ställa
            upp på. Sedan kan vägen dit naturligtvis vara lite krokig. Det
            handlar också mycket om att de beslut som ILO har fattat bör ratificeras
            i medlemsländerna; kärnkonventioner och standarder.
          </note>
          <note>
            Jag tänkte inte bli långrandigare än så, utan jag yrkar bifall
            till utskottets förslag att lägga skrivelsen till handlingarna.
          </note>
          <note type="speaker">
            Anf. 29 CICZIE WEIDBY (V):
          </note>
          <note>
            Fru talman! För 100 år sedan stod arbetare i hamnen med mössan
            i handen och hoppades på att få ett påhugg för dagen. Man skulle
            kunna kalla det för en tidig variant av gigekonomi.
          </note>
          <note>
            Ordet gig kommer från musikbranschen, där musiker ofta saknar
            en fast anställning och i stället får ta ett jobb i taget, det
            vill säga ett gig. Det finns ingen fast arbetsplats, och du har
            sällan någon direkt kontakt med företaget eller med dina kollegor.
            I stället kopplar företaget ihop dig med en privatperson eller
            ett annat företag i en app som beställer en tjänst av dig, till
            exempel en matleverans eller att flytta möbler.
          </note>
          <note>
            Eftersom lön betalas ut per utfört uppdrag finns det inte någon
            garanti på hur många timmar som du kommer att arbeta under en
            vecka eller en månad. Du är inte anställd av företaget du jobbar
            för, utan företagen räknar ofta med att de som arbetar för dem
            är egenanställda. På så sätt slipper de förhålla sig till den
            arbetslagstiftning som gäller för vanliga arbetsköpare, och då
            kringgår de ansvar för allt som händer på jobbet. Det finns inga
            sjukdagar eller någon semesterersättning.
          </note>
          <note>
            Ingen har väl missat Sydsvenskans reporter Dan Ivarsson, som
            nyligen har wallraffat som cykelbud. För 70 kronor i timmen +
            20 kronor per leverans, före skatt, cyklar Ivarsson som en dåre
            genom Malmö. Utan förvarning förlängs eller förkortas arbetspassen.
            Buden får anställningskontrakt för bara en månad i stöten, och
            de som cyklar lite för långsamt kan få sparken.
          </note>
          <note>
            Du måste vara väldigt snabb för att behålla det här jobbet, säger
            chefen till Dan Ivarsson.
          </note>
          <note>
            Du måste tillhöra topp-50-procent, annars får du sluta, skriver
            en annan chef i ett sms.
          </note>
          <note>
            Kvälls- och helgtillägg existerar inte. Man får själv betala
            sin cykel, och man får stå för reparationen om man får punktering.
          </note>
          <note>
            Flexibilitet och effektivitet är en stor del av gigföretagens
            marknadsföring. Om du jobbar inom gigekonomin bör du vara beredd
            att få tillbringa en stor del av din tid i standbyläge medan du
            väntar på chansen att få ett nytt jobb. Gigföretagen har ingen
            skyldighet att tillhandahålla en enda betald arbetstimme för sina
            arbetare eftersom de inte har någon officiell status som arbetsgivare.
          </note>
          <note>
            Fru talman! Gigekonomin är här för att stanna och breder ut sig
            till allt fler branscher. Det är en utveckling som innefattar
            hela arbetsmarknaden över hela världen. Den innebär att nya gigföretag
            tar över marknaden och även att företag som tidigare har erbjudit
            traditionella anställningar väljer att använda sig av liknande
            affärsmodeller och anställningsformer.
          </note>
          <note>
            Fru talman! Jag anser att ILO:s hundraårsdeklaration inte i tillräcklig
            utsträckning lyfter fram de utmaningar som riskerar att försämra
            arbetstagarnas trygghet på framtidens arbetsmarknad, till exempel
            utvecklingen av plattformsekonomin och marknadsliberala reformer.
            För att kunna forma ett rättvist, inkluderande, tryggt och modernt
            arbetsliv behöver utmaningarna lyftas fram och angripas på ett
            mycket tydligare sätt. Det här är ett ansvar som jag anser att
            regeringen måste ta inom ramen för ILO-samarbetet.
          </note>
          <note>
            Deklarationen är dock en viktig politisk viljeyttring för hur
            framtidens arbetsliv bör se ut, och den är ett steg i rätt riktning
            för att möta framtidens utmaningar. Därför har jag ändå valt att
            välkomna deklarationen och ställa mig bakom regeringens bedömning.
          </note>
          <note>
            Men, fru talman, frågorna kvarstår: Vilken typ av arbetsliv ska
            vi ha i framtiden? Ska vi ha ett mössan-i-handen-goddag-fabrikören-arbetsliv
            där folk kan sägas upp på dagen och inte vågar stå upp för sina
            rättigheter? Vi har prövat det första alternativet tidigare, och
            det gick inget vidare. Då hade vi en utbredd fattigdom, misär,
            låg produktivitet och flest antal strejkdagar i hela Västeuropa.
          </note>
          <note>
            Debatten om framtidens arbetsliv är minst sagt högaktuell i Sverige.
            Man menar att arbetsrätten behöver moderniseras för att möta framtidens
            arbetsliv, och det ska bli lättare och billigare att säga upp
            arbetare. Då vågar arbetsgivarna anställa fler.
          </note>
          <note>
            Fru talman! Det finns inget modernt med att öka otryggheten på
            arbetsmarknaden. Arbetarna behöver mer trygghet, inte mindre.
            Framtidens arbetsliv ska innebära trygga anställningar och anständiga
            villkor för alla. De nya sektorer som växer fram inom plattformsekonomin
            måste regleras. Trygga anställningar och anständiga löner och
            villkor ska gälla för alla oavsett bransch.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 15 Kommissionens vitbok om utländska subventioner på den inre
            marknaden
          </note>
          <note>
            Näringsutskottets utlåtande 2020/21:NU8
          </note>
          <note>
            Kommissionens vitbok om utländska subventioner på den inre marknaden
            (COM(2020) 253)
          </note>
          <note>
            föredrogs.
          </note>
          <note type="speaker">
            Anf. 30 TOBIAS ANDERSSON (SD):
          </note>
          <note>
            Fru talman! Vi har samlats i dag för att debattera näringsutskottets
            utlåtande NU8 Kommissionens vitbok om utländska subventioner på
            den inre marknaden . Efter debatten kommer vi att fatta beslut
            om att lägga utlåtandet till handlingarna för att Riksdagsförvaltningen
            sedermera ska skicka utlåtandet för kännedom till EU-kommissionen
            och till Regeringskansliet.
          </note>
          <note>
            Fru talman! Min förväntan på att Regeringskansliet lusläser utlåtandet
            är något begränsad, och min förväntan på EU-kommissionen är obefintlig.
            Oaktat detta är det naturligtvis bra att vi redovisar opinionen
            i riksdagen och nu debatterar ärendet. Sverigedemokraterna står
            på det stora hela bakom utskottets ställningstagande men räds
            att man begränsat sig något i sin uppfattning rörande eventuella
            tillsynsfunktioner.
          </note>
          <note>
            I vitboken föreslås att både kommissionen och medlemsstaterna
            utser tillsynsmyndigheter, med mekanismer för samordning för att
            säkerställa att de olika tillsynsmyndigheternas respektive genomdrivandeåtgärder
            är samstämmiga och verkningsfulla – detta då delad behörighet
            mellan flera genomdrivande myndigheter är den bästa garantin för
            att de mest snedvrid ­ ande utländska subventionerna upptäcks
            och hanteras på ett ändamåls ­ enligt sätt. På detta sätt skulle
            både kommissionen och medlemsstaterna kunna nyttja sina respektive
            styrkor för att säkerställa att den snedvridning som orsakas av
            utländska subventioner granskas på ett korrekt sätt inom EU.
          </note>
          <note>
            Enligt den ståndpunkt som regeringen överlade med utskottet om
            den 22 september anser man att en eftergranskning av utländska
            subventioner med kommissionen som ensam tillsynsmyndighet är den
            mest genomför ­ bara och effektiva åtgärden för att lösa problemet
            med utländska subven ­ tioner. Vi utesluter inte att så skulle
            kunna vara fallet men vill ändock framhålla vår uppfattning att
            inrättandet av en svensk tillsynsmyndighet, utöver kommissionens,
            i detta skede inte bör uteslutas.
          </note>
          <note type="speaker">
            Anf. 31 LORENA DELGADO VARAS (V):
          </note>
          <note>
            Fru talman! Förslagen i vitboken syftar till att garantera en
            rättvis konkurrens och åtgärda snedvridande effekter på den inre
            marknaden som orsakas av utländska subventioner, det vill säga
            från tredjeländer utanför EU.
          </note>
          <note>
            Reglerna måste vara proportionerliga, icke-diskriminerande och
            rättssäkra samt inte hindra utländska investeringar inom EU eller
            leda till större administrativa kostnader än nödvändigt. Det är
            av yttersta vikt att EU:s utveckling bygger på långsiktig konkurrenskraft
            genom lika villkor länder och företag emellan. Kommissionen menar
            att öppenhet för handel och investeringar är en del av ekonomins
            motståndskraft men att det måste gå hand i hand med rättvisa och
            förutsägbara regler.
          </note>
          <note>
            Vi väljer att väcka en motivreservation för att understryka vikten
            av att konkurrens på den inre marknaden inte sker på bekostnad
            av arbetsrätt el ­ ler miljöskydd. Konkurrens på lika villkor
            måste innefatta att företagen inte konkurrerar genom att exploatera
            människor och miljö. Den utveck ­ lingen är inte gångbar. Däremot
            bör konkurrens ske inom forskning, ut ­ veckling och förbättrad
            kvalitet, liksom i hur företagen möter upp behoven och hur de
            jobbar med miljö, arbetsrätt och mänskliga rättigheter. Detta
            måste följa med oss när vi diskuterar inre marknad och handelspolitik,
            och det borde också vara prioriterat.
          </note>
          <note>
            Vi från Vänsterpartiet ställer oss bakom utskottets ställningstaganden
            men har en motivreservation. Jag yrkar bifall till den.
          </note>
          <note>
            (Applåder)
          </note>
          <note type="speaker">
            Anf. 32 MATHIAS TEGNÉR (S):
          </note>
          <note>
            Fru talman! Dagens debatt om näringsutskottets utlåtande NU8
            handlar alltså om kommissionens vitbok om utländska subventioner
            på den inre marknaden.
          </note>
          <note>
            Vi socialdemokrater står i grunden bakom utlåtandet och yrkar
            bifall till förslaget.
          </note>
          <note>
            Utan att vara raljant tror jag att många är eniga om att en del
            av riksdagens debatter här i plenisalen inte alltid är särskilt
            poppiga, och den här debatten om kommissionens vitbok kommer nog
            inte att vara ett undantag från regeln. Däremot är den viktig,
            för i praktiken handlar det om våra jobb, vår säkerhet och vår
            ekonomi. Även om dagens debatt handlar om vitboken och därmed
            också om behovet av att reglera den inre marknaden skulle jag
            vilja börja med den större bilden. Jag skulle vilja säga några
            ord om frihandeln som sådan.
          </note>
          <note>
            I grund och botten är handel bra för Sverige. Vårt land är litet
            och exportberoende. Det är egentligen inte särskilt konstigt;
            internationell handel handlar ju om att vissa länder är bättre
            på att producera vissa saker och specialiserar sig på dem, medan
            andra länder producerar andra saker. Den teoretiska slutsatsen
            blir att alla får det bättre eftersom vi får tillgång till bättre
            och billigare varor och kan sälja det vi är bäst på att producera
            till andra. Naturligtvis är världen inte så enkel, men i grund
            och botten är detta rätt och riktigt. Handel leder till välstånd,
            handel leder till arbete och handel leder till bättre produkter
            för svenska konsumenter.
          </note>
          <note>
            Protektionism och tullar gynnar varken Sverige eller svenskarna,
            utan i stället gynnas vårt land och EU av en stark, öppen och
            konkurrenskraftig handel. Sverige är som sagt ett litet och exportberoende
            land. Före krisen gick 1,4 miljoner svenskar till jobbet tack
            vare exportindustrin. En absolut majoritet av vår handel går just
            till EU:s inre marknad. Handeln med varor och tjänster har dessutom
            ökat explosionsartat sedan Sverige gick med i EU. Att detta är
            mycket bra för Sverige är de flesta eniga om.
          </note>
          <note>
            Fru talman! Precis som att Sverige är beroende av handel är även
            EU det. Handeln står för nästan 35 procent av EU:s bnp, och uppskattningsvis
            35 miljoner européer är kopplade till exporten. EU är också världens
            led ­ ande globala destination när det gäller direktinvesteringar,
            och 16 miljoner européer går till jobbet kopplat till direktinvesteringar.
          </note>
          <note>
            Med det sagt är det uppenbart att handeln är viktig för Europa,
            men det är också viktigt att den handel som sker inom EU:s inre
            marknad och inom ramen för frihandelsavtal är rättvis samt att
            stater utanför EU inte snedvrider konkurrensen genom olika typer
            av statsstöd. Det är det kommissionens vitbok handlar om. Detta
            är förstås en svår avvägning, men frågan är viktig. Den är inte
            bara viktig för oss här i kammaren, utan den är även viktig för
            oss som arbetstagare och konsumenter – och för oss som medborgare.
          </note>
          <note>
            Min känsla är att det finns andra europeiska länder som vill
            vidta mer långtgående protektionistiska åtgärder, och det ser
            jag som mycket allvarligt. I populismens tidevarv börjar nu frihandeln
            ifrågasättas, och för vissa kan just debatten om utländska subventioner
            vara en förevändning för och ett gyllene tillfälle att driva på
            den protektionistiska agendan. Det kommer vi socialdemokrater
            aldrig att delta i, även om vi inte heller får vara naiva inför
            utländska hot i vår omvärld.
          </note>
          <note>
            Med det sagt kan vi inte heller diskutera frihandel i ett vakuum.
            Det finns vinnare och förlorare på frihandel. En av anledningarna
            till att svenskar i allmänhet är positiva till internationell
            handel är att vi har trygghetssystem och omställningssystem som
            hanterar det faktum att det just finns vinnare och förlorare på
            frihandel. Därför anser vi socialdemokrater att det är en bättre
            väg att gå att se till att det finns robusta trygghetssystem med
            rimliga ersättningar till sjuka och arbetslösa och att det är
            bättre än att införa långtgående instrument som försvårar handeln.
          </note>
          <note>
            Därför finns det mycket som tyder på att den sociala pelaren
            faktiskt kan vara en bastion för EU:s grundläggande värden gällande
            fri rörlighet för varor och tjänster. Anledningen till att jag
            tar upp detta i den här debatten är att det är en viktig strid
            i europeisk politik. Utan trygghets- och omställningssystem riskerar
            människor nämligen att tappa tron på den fria handeln och tappa
            tron på EU:s inre marknad. Därför hänger trygghet, omställning
            och frihandel ihop.
          </note>
          <note>
            Fru talman! Mer konkret innehåller kommissionens förslag tre
            moduler som handlar om olika typer av snedvridningar av den inre
            marknaden, nämligen utländska subventioner, förvärv av företag
            och offentlig upphandling.
          </note>
          <note>
            Vi menar att lösningen för att kommande förslag ska bli så effektivt
            som möjligt ska ha fokus på den svenska frihandelslinjen, på att
            säkerställa ett gott företagsklimat och på att offentlig upphandling
            inte får fördröjas eller fördyras. Därför är vårt ingångsvärde
            att fokus ska ligga på en smart efterhandsprövning av utländska
            subventioner med kommissionen som tillsynsmyndighet.
          </note>
          <note>
            För att de nya regler som diskuteras i vitboken inte ska bli
            för omfattande eller felkonstruerade behövs en tydlig problembeskrivning
            och konsekvensanalys från kommissionen. Vi uppfattar att detta
            inte finns i dag.
          </note>
          <note>
            Sammanfattningsvis, fru talman, vill jag understryka tre saker.
          </note>
          <note>
            För det första: För de flesta är det uppenbart att stödet för
            frihandel minskar. Detta är ett problem, och därför behöver vi
            en kraftfull politik för trygghet och omställning i Europa. Det
            behöver vi för att hålla protektionismen borta. Därför behöver
            vi diskutera den sociala pelaren när vi talar om det europeiska
            projektet om vi vill värna den inre marknaden. Kort sagt behöver
            Europa bli jämlikare. Det är bara så vi kan värna både handel
            och välstånd.
          </note>
          <note>
            För det andra: Vi får inte bli naiva inför de hot som EU står
            inför. Därför är det rimligt med någon form av efterhandsprövning
            av utländska subventioner. Det är dock viktigt att dessa åtgärder
            är effektiva och väl ­ avvägda.
          </note>
          <note>
            För det tredje och sista får vi inte låta protektionismen få
            fatt i EU. Denna vitbok mot utländska subventioner kan vara ett
            steg i den riktningen. Vi menar att det är riktigt, viktigt och
            nödvändigt att föra en politik för frihandel och en fungerande
            inre marknad som leder till jobb, tillväxt och välstånd.
          </note>
          <note>
            Fru talman! Om vi på sikt ska säkra stödet för frihandel och
            EU:s inre marknad – och detta har internationella organisationer
            som IMF och OECD förstått – måste vi stärka sammanhållningen i
            Europa. Detta perspektiv saknar vi socialdemokrater i vitboken.
            Vi menar att det är nyckeln till en framtida framgångsrik handel
            i Europa.
          </note>
          <note type="speaker">
            Anf. 33 ANN-CHARLOTTE HAMMAR JOHNSSON (M):
          </note>
          <note>
            Fru talman! En vitbok är det inledande steget på EU-nivå för
            att lyfta ambitionen på ett område. I det här fallet handlar det
            om utländska subventioner på den inre marknaden, vilket man tänker
            sig att det framöver ska lagstiftas om. Näringsutskottet ger i
            och med detta sitt utlåtande.
          </note>
          <note>
            I detta sammanhang kan man inte nog poängtera att vårt land är
            ett litet, handelsberoende land som geografiskt ligger långt norrut
            i Europa och som konkurrerar på en global marknad. Som vi tidigare
            har hört är det stora värden som påverkar, och många människor
            är involverade. År 2019 uppgick den totala varuexporten till 1
            518 miljarder kronor – det är ett svindlande belopp. Varuimporten
            uppgick till 1 501 miljarder. Värdet av tjänstehandeln uppgick
            till 721 miljarder för exporten, och för importen av tjänster
            blev summan 705 miljarder kronor. Direktinvesteringstillgångarna
            i utlandet var strax under 3 700 miljarder. Direktinvesteringstillgångarna
            i Sverige var strax under 3 200 miljarder.
          </note>
          <note>
            Därför är sedan länge vårt lands mål med handelspolitiken inom
            EU att det ska finnas en effektiv inre marknad och en öppen handelspolitik.
            Handeln i Europa handlar om stora värden för de svenska företagen.
            EU-målet behöver skapa förutsättningar som bygger på rättvisa
            konkurrensvillkor där varken europeiska eller utomeuropeiska företag
            kan ge sig själva eller få otillbörliga fördelar.
          </note>
          <note>
            Den vitbok som utskottet ger sitt utlåtande om tar upp en problematik
            med de utländska subventionerna. Kommissionen anger att det finns
            allt fler fall där utländska subventioner verkar ha underlättat
            förvärv av EU-företag som ska ha påverkat andra typer av investeringsbeslut
            eller, enligt kommissionen, snedvridit mottagarnas beteende på
            marknaden.
          </note>
          <note>
            Vi har i ställningstagandet sagt att det för lagstiftning behöver
            finnas svar, vilket nu inte finns angivet, på hur stora dessa
            problem är och vilka ytterligare åtgärder, förutom de som redan
            finns i vitboken, som enligt kommissionen skulle vara motiverade
            att vidta. Det är angeläget att få en konsekvensanalys med en
            tydlig problembeskrivning och en redovisning av budgetpåverkan
            innan något konkret lagstiftningsförslag framläggs.
          </note>
          <note>
            Ett kommande lagstiftningsförslag måste vara effektivt och så
            fördelaktigt utformat som möjligt utifrån ett frihandelsperspektiv.
            Det ska innehålla skrivningar om att säkra ett gott företags-
            och investeringsklimat samt skydda de nationella myndigheterna
            från en orimlig börda. Lagstiftningen får inte fördröja eller
            försvåra offentlig upphandling. Lagstiftning ­ en ska vara enkel
            för företagen att följa, och den ska inte leda till ökad administration
            eller ökade bördor.
          </note>
          <note>
            Samtidigt ska denna lagstiftning skydda den inre marknaden från
            snedvriden konkurrens på grund av otillbörliga metoder. Detta
            är en viktig balansgång, fru talman.
          </note>
          <note>
            Alla dessa instrument för granskning av utländska subventioner
            får inte bli frihandelns egna fiender; det måste understrykas.
            Därför behöver den gemensamma verktygslådan göra så att inte varje
            verktyg i sig utgör ett hinder, utan varje verktyg måste stå i
            fokus för att inte bli en motkraft till handeln. Därför behövs
            ett alert handlande så att alla företag enkelt och rättvist kan
            sälja och köpa på den inre marknaden. Det får inte bli problem
            med marknadstillträde.
          </note>
          <note>
            Moderaterna inte bara värnar frihandel utan driver på för att
            frihandel måste vara vägen ut ur krisen och framåt. Därför har
            vi varit tydliga med att lagstiftningen måste träffa problematiken
            utan att skapa regelkrångel, handelshinder, långdragna och kostsamma
            processer eller snedvriden konkurrens.
          </note>
          <note>
            Mycket handel mellan länder är sjyst, och det är något vi vill
            ska fortsätta. Därför måste det vidtas åtgärder mot länder och
            företag där det inte fungerar som det ska. Men vi behöver hantera
            förslag varsamt, så att de inte omgärdas av protektionism och
            används selektivt och så att de inte kan missbrukas. Detta gäller
            inte minst i spåren av covid-19. Många företag har sett sina tillgångar
            försvinna.
          </note>
          <note>
            Ytterst är målet att den globala lösningen är harmonisering som
            gör att världshandeln kommer bort från dessa snedvridande delar.
            Den svenska strategin måste vara pådrivande för att vi ska ta
            oss dit.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 34 TOBIAS ANDERSSON (SD):
          </note>
          <note>
            Fru talman! Jag kommer inte att behöva de två minuter jag har
            på mig. Jag blev bara så uppspelt av mitt tidigare anförande att
            jag glömde bort att yrka bifall till vår motivreservation. Precis
            som jag betonade i mitt initiala anförande står vi dock på det
            stora hela bakom utskottets ställningstag ­ ande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 16 Delegationsbestämmelser för Skatterättsnämnden och Forskarskattenämnden
            och några ändringar i fråga om informationsutbyte på skatteområdet
          </note>
          <note>
            Skatteutskottets betänkande 2020/21:SkU4
          </note>
          <note>
            Delegationsbestämmelser för Skatterättsnämnden och Forskarskattenämnden
            och några ändringar i fråga om informationsutbyte på skatteområdet
            (prop. 2019/20:197)
          </note>
          <note>
            föredrogs.
          </note>
          <note>
            T redje vice t almannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 17 Riksrevisionens rapport om RUT-avdraget
          </note>
          <note>
            Skatteutskottets betänkande 2020/21:SkU2
          </note>
          <note>
            Riksrevisionens rapport om RUT-avdraget (s kr . 2019/20:177 )
          </note>
          <note>
            föredrogs.
          </note>
          <note type="speaker">
            Anf. 35 HELENA VILHELMSSON (C):
          </note>
          <note>
            Fru talman! I dag ska vi debattera Riksrevisionens rapport om
            RUT-avdraget, avdraget för rengöring, underhåll och tvätt. Det
            var dessa tjänster som omfattades när regeringen Reinfeldt införde
            reformen 2007. Andra tjänster har tillkommit och fler ska komma
            under åren.
          </note>
          <note>
            Det är alltid roligt för en centerpartist att debattera RUT,
            eftersom vi var tidiga att motionera i frågan här i riksdagen.
            Och begreppet RUT pre ­ senterades i en motion av centerpartisterna
            Birgitta Carlsson och Annika Qarlsson 2003.
          </note>
          <note>
            Oavsett vad man tycker om reformen har den haft stor betydelse
            för ekonomi, för minskat svartarbete och för jämställdhet, och
            den har överlevt regeringar med olika politisk inriktning. Det
            säger en del om reformens värde.
          </note>
          <note>
            Det har sedan RUT-avdraget infördes skett ett antal utvärderingar
            av myndigheter, fristående forskare och intresseorganisationer.
            Givet hur avdraget har utvecklats under åren ligger det ju i sakens
            natur att resultaten pekar ut olika effekter av avdraget.
          </note>
          <note>
            Fru talman! Riksrevisionen drar två övergripande slutsatser av
            granskningen.
          </note>
          <note>
            Den första slutsatsen är att RUT-köparnas ökade marknadsarbete,
            det vill säga deras möjligheter att öka lönearbetet och därmed
            öka skatteintäkterna, har ökat, likaså att människor utanför ordinarie
            arbetsmarknad lättare har fått arbete inom RUT-företag.
          </note>
          <note>
            Den andra slutsatsen gäller huruvida RUT-avdraget är självfinansierat.
            Riksrevisionen menar att det finns svagt empiriskt stöd för detta.
            Andra utvärderingar och andra bedömare hävdar motsatsen. Till
            exempel Handelns Utredningsinstitut menar att reformen är självfinansierad
            till 90 procent. Skatteverkets egen kartläggning av hushållens
            medvetna svartköp av hushållsnära tjänster, jämfört åren 2005
            och 2019, visar på en minskning med hela 8 miljarder kronor. Det
            finns förstås många tänkbara anledningar till det, såsom kanske
            minskad användning av kontanter, generella skattesänkningar, Skatteverkets
            och andra myndigheters arbete mot den svarta ekonomin. Men att
            RUT-reformen har haft stor inverkan på de 8 miljarderna i minskat
            svartarbete är nog ingen överdrift, och att det i sin tur har
            lett till ökade skatteintäkter till vår gemensamma välfärd är
            nog heller ingen överdrift.
          </note>
          <note>
            Fru talman! Därmed kan Centerpartiet konstatera att det första
            syftet av våra syften med RUT-reformen kan sägas vara uppfyllt,
            nämligen minskad förekomst av svartarbete.
          </note>
          <note>
            Det andra och kanske viktigaste syftet för Centerpartiet är att
            reformen ska bidra till ökad jämställdhet, bland annat genom förändrat
            hemarbete. Kvinnor lägger fortfarande ned dubbelt så mycket arbete
            i hemmet jämfört med män. Med tanke på att Riksrevisionens rapport
            visar att i familjer med barn har kvinnors lönearbete ökat med
            nästan 3 procent o ch Handelns Utredningsinstitut, återigen, i
            sina undersökningar anger att motsvarande procentsiffror ligger
            på upp till 16 procent kan konstateras att kvinnor har ökat sin
            ekonomiska trygghet. Andelen lönearbete för män i familjer som
            köper RUT-tjänster har också ökat men inte i lika stor utsträckning.
          </note>
          <note>
            Det tredje viktiga syftet med RUT-reformen var för Centerpartiet
            ökat företagande och ökad sysselsättning, särskilt i grupper som
            står långt från arbetsmarknaden och som tidigare inte varit företagare.
            Och ja, andelen företag inom sektorn har ökat, och andelen företag
            som drivs av kvinnor har ökat. Jag är nöjd först den dagen det
            är lika vanligt att barn säger ”min mamma är vd” som när de säger
            ”min pappa är vd”. Och här har RUT-reformen bidragit.
          </note>
          <note>
            Tillbaka till regeringen Reinfeldt, som menade att RUT-reformen
            på lång sikt skulle kunna vara självfinansierad. Att den skulle
            bekosta sig själv var ett av flera viktiga argument men aldrig
            ett huvudargument. Att bidra till att nya branscher växer fram
            har löpande varit ett viktigt syfte, liksom att pensionärer ska
            få större valfrihet när de kan komplettera sin hemtjänst. Riksrevisionens
            rapport visar att sysselsättningsgraden, både för inrikes och
            utrikes födda, ökar och att skillnaden består över tid.
          </note>
          <note>
            Fru talman! En utmaning med att utvärdera RUT-reformen ligger
            i det faktum att avdraget ofta befunnit sig mitt i den heta politiska
            debattens centrum. Det har ofta förekommit förslag om att minska
            avdraget eller att till och med avskaffa det. Enbart detta signalvärde
            har inneburit att antalet företag som utför tjänsterna periodvis
            minskat kraftigt.
          </note>
          <note>
            Redan 2016, året efter att vissa försämringar i avdraget aviserats,
            kom signaler om att kunder i stället återigen ville få arbetet
            utfört svart.
          </note>
          <note>
            Avdraget har sedan det infördes förändrats vid flera tillfällen.
            År 2009 gjordes avdraget om genom att den så kallade fakturamodellen
            introducerades, där skatterevisionen skedde direkt i fakturan
            till kunden – en kraftig förenkling. År 2017 lyftes vissa tjänster
            bort samtidigt som taket halverades. Inför 2021 har en utvidgning
            aviserats både sett till antalet tjänster som ryms inom avdraget
            liksom taket.
          </note>
          <note>
            RUT-avdraget Fru talman! Centerpartiet menar att det behövs fortsatta
            studier i syfte att kunna utveckla RUT och ta till vara de fördelar
            som har visat sig uppstå.
          </note>
          <note>
            Trots de studier som gjorts av avdraget är kunskapen inte särskilt
            stor när det handlar om exempelvis kostnaden för reformen med
            hänsyn tagen till förändringar i skatteintäkter liksom eventuellt
            lägre nivåer på ersättningar från andra försäkringar, till exempel
            försörjningsstöd. Liknande allmänna jämviktsanalyser har efterfrågats
            av bland annat Myndigheten för tillväxtpolitiska studier.
          </note>
          <note>
            Riksrevisionens rapport är ett värdefullt bidrag till denna typ
            av analyser, men fler och återkommande studier behövs. Därför
            menar Centerpartiet att regeringen löpande behöver utvärdera RUT-reformen.
            Jag yrkar därmed bifall till Centerpartiets reservation.
          </note>
          <note type="speaker">
            Anf. 36 ANNA VIKSTRÖM (S):
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Riksrevisionen har i en rapport granskat konsekvenser av RUT-avdraget.
            Skatteutgiften för RUT var 5,6 miljarder 2019 och har stadigt
            ökat år från år. Det är inte bara beloppet som har ökat, också
            timmarna har ökat men även priserna. Mellan åren 2015 och 2017
            ökade priserna med 13,7 procent, vilket inte går att förklara
            med normal prisutveckling.
          </note>
          <note>
            Den klart största RUT-tjänsten är städning. Hushåll med barn
            står för 44 procent av det totala avdragsbeloppet. Arbetsinkomsten
            för RUT-köpande sammanboende kvinnor med barn har ökat något mer
            än för män i samma situation jämfört med respektive jämförelsegrupp.
            Personer över 66 år står för 27 procent av avdragsbeloppet.
          </note>
          <note>
            Riksrevisionen drar två övergripande slutsatser av granskningen.
            Den första är att riksdagens intentioner med RUT-avdraget i viss
            mån har infriats vad gäller RUT-köparnas ökade arbetsinkomster
            och möjligheter för vissa grupper att få en fastare förankring
            på arbetsmarknaden. Den andra slutsatsen är att det finns ett
            svagt stöd i verkligheten för att RUT-avdraget är självfinansierat.
          </note>
          <note>
            Riksrevisionen rekommenderar regeringen att se över beräkningarna
            av RUT-avdragets långsiktiga självfinansieringsgrad och långsiktiga
            effekter på sysselsättningen. Av dem som jobbar i RUT-branschen
            var 22 − 30 procent inte folkbokförda i Sverige året innan de
            började jobba där, och de flesta var födda i ett EU-land. Regeringen
            rekommenderas i rappor ­ ten att beakta förekomst av arbetskraftsinvandring
            vid utformningen av åtgärder som syftar till att öka sysselsättningen
            i Sverige. Detta gäller en ­ ligt Riksrevisionen inte minst åtgärder
            som syftar till att öka sysselsätt ­ ningen bland dem med en svag
            anknytning till arbetsmarknaden.
          </note>
          <note>
            Riksrevisionens granskning visar på svårigheterna att i förväg
            och på teoretiska grunder försöka beräkna hur reformer kommer
            att påverka sysselsättning och skatteinkomster via företags och
            individers förändrade beteende, så kallade dynamiska effekter.
          </note>
          <note>
            Resultat från utvärderingar av enskilda reformers effekter på
            företag och individers förändrade beteende kan vara osäkra. Observerade
            skillna ­ der i arbetsinkomster och arbetsmarknadsutfall mellan
            olika grupper kan bero på andra faktorer än RUT-avdraget. Dessa
            faktorer kan vara svåra att fånga i tillgängliga data. Det kan
            i sin tur leda till att RUT-avdragets effek ­ ter både över- och
            underskattas.
          </note>
          <note>
            Fru talman! Det kan inte uteslutas att arbetskraftsinvandringen
            minskat möjligheterna för korttidsutbildade på den svenska arbetsmarknaden
            att få arbete i RUT-sektorn, vilket i så fall även skulle kunna
            påverka RUT-avdragets självfinansieringsgrad negativt. Det är
            bra att Riksrevisionen med sin granskning har uppmärksammat oförutsedda
            effekter av en mer global arbetsmarknad på resultatet av åtgärder
            som syftar till att öka sysselsättningen och minska arbetslösheten.
          </note>
          <note>
            Regeringen beaktar generellt inte dynamiska effekter i beräkningarna
            av hur enskilda reformer påverkar de offentliga finanserna. Riksrevisionens
            granskning av RUT-avdraget stärker bedömningen att detta inte
            heller bör göras framöver.
          </note>
          <note>
            När det gäller potentiella effekter av arbetskraftsinvandring
            på konsekvenserna av förslag som syftar till att öka sysselsättningen
            på den svenska arbetsmarknaden avser regeringen att, när så är
            motiverat och möjligt, beakta sådana effekter i framtida konsekvensanalyser.
          </note>
          <note>
            Regeringen avser att löpande följa den vidare kunskapsutvecklingen
            kring RUT-avdragets sammantagna effekter.
          </note>
          <note>
            Det är positivt med ytterligare utvärderingar och forskning om
            RUT-avdragets effekter.
          </note>
          <note type="speaker">
            Anf. 37 BORIANA ÅBERG (M):
          </note>
          <note>
            Fru talman! Under en period i mitt liv drygade jag ut CSN-lånen
            med extrajobb inom hemtjänsten. Det var strikt reglerat vilka
            moment vi fick hjälpa vårdtagarna med. Att till exempel torka
            damm ovanpå köksskåpen, rengöra ugnen eller hänga upp gardiner
            ingick inte, bland annat med hänvisning till arbetsmiljölagen.
            Jag fick ofta frågan: Kan du inte komma till mig i helgen och
            städa ordentligt? När jag nekade fick jag nästa fråga: Men du
            har väl någon landsmaninna som är duktig på att städa?
          </note>
          <note>
            Precis så var det på den tiden. Pensionärer och andra med vanliga
            inkomster hade inte råd att köpa städtjänster vitt. Den svarta
            marknaden frodades.
          </note>
          <note>
            RUT-avdraget, som är en akronym av rengöring, underhåll och tvätt,
            kom till för att omvandla svarta tjänster till vita, för att småbarnsfamiljer
            skulle ha råd att få ihop livspusslet och för att kvinnor och
            män skulle kunna öka sin tid på arbetsmarknaden. Men det var också
            för att de kvinnor, det var ju framför allt kvinnor, som städade
            svart skulle få en laglig inkomst och rätt till semester, sjukpenning
            och pension. Det skulle ge dem trygghet, arbetskamrater och självkänsla.
            Det är värden som ingen kan mäta, inte ens Riksrevisionen: värdet
            av frihet, värdet av att ha ett jobb och värdet av att kunna försörja
            sig själv.
          </note>
          <note>
            Riksrevisionens rapport visar att intentionen att kvinnor skulle
            öka sin tid på arbetsmarknaden och därmed sina inkomster har infriats.
            Vidare visar rapporten att RUT-avdraget har lett till att människor,
            framför allt utlandsfödda kvinnor, har gått från arbetslöshet
            till arbete.
          </note>
          <note>
            Riksrevisionen presenterar inte några närmare beräkningar kopplat
            till slutsatsen att RUT-avdraget inte är självfinansierat.
          </note>
          <note>
            Regeringen lämnar i sin bedömning i skrivelsen denna slutsats
            utan invändningar och utan att komplettera med ett bredare perspektiv
            med avstamp i andra tillgängliga analyser av RUT-reformens effekter.
          </note>
          <note>
            Det är inte förvånande. Socialdemokraterna har alltid varit motståndare
            till RUT-avdraget. Den minnesgode erinrar sig pigdebatten på 90-talet.
          </note>
          <note>
            Fru talman! Det finns dock forskning som styrker att RUT-avdraget
            inte är en finansiell förlustaffär för staten. Enligt Handelns
            Utredningsinstitut, som har analyserat RUT-avdragets effekt på
            de offentliga finanser ­ na, kommer närmare 90 procent av skattereduktionen
            tillbaka till stat och kommun genom ökade skatteintäkter från
            personer som arbetar i RUT-sektorn och från dem som köper RUT-tjänster.
            Det är av vikt för reger ­ ingen att beakta.
          </note>
          <note>
            En annan synpunkt som Riksrevisionen för fram är att en del av
            jobben skapade via RUT-avdraget har gått till arbetskraftsinvandrare.
            Detta belyser även regeringen som en negativ effekt för korttidsutbildade
            i Sverige i sin bedömning av Riksrevisionens iakttagelser.
          </note>
          <note>
            Denna bild bekräftas inte av exempelvis arbetsgivarorganisationen
            Almega. Enligt Almega handlar det i stor utsträckning om arbetstagare
            från EU-länder som tar anställning i Sverige via den fria rörligheten.
          </note>
          <note>
            Vi kan fråga oss varför arbetsgivarna inte kan hitta arbetskraft
            i Sverige. De senaste åren har hundratusentals människor med låg
            eller ingen utbildning alls fått uppehållstillstånd i Sverige.
            Arbetslösheten är enormt stor i denna grupp, och RUT-branscherna
            borde vara en väg till egen försörjning. Anledningen till detta
            stavas bidrag. Det lönar sig för dåligt att ta steget från bidrag
            till arbete.
          </note>
          <note>
            Enligt riksdagens utredningstjänst kan en fyrabarnsfamilj genom
            bidragsstapling får 33 000 kronor i månaden skattefritt. Om en
            av föräldrarna börjar arbeta i ett låglöneyrke minskar den samlade
            inkomsten något, och om båda börjar arbeta heltid ökar inkomsten
            marginellt.
          </note>
          <note>
            Om regeringen på riktigt vill att människor som bor i Sverige
            ska få jobb i RUT-branscherna borde den införa bidragstak, något
            som vi moderater länge har krävt.
          </note>
          <note>
            Fru talman! Med dessa synpunkter stöder jag utskottets ställningstag
            ­ ande.
          </note>
          <note>
            (Applåder)
          </note>
          <note type="speaker">
            Anf. 38 TONY HADDOU (V):
          </note>
          <note>
            Fru talman! Regeringen betalar hellre ut RUT-bidrag till de rika
            än räddar människor från det brinnande flyktinglägret Moria. Det
            säger mycket om hur regeringen prioriterar.
          </note>
          <note>
            För mig handlar hela samhällsbygget om att se efter varandra,
            att agera solidariskt, att hjälpa den längst ned på trappstegen,
            och det är just poli ­ tiska prioriteringar som denna debatt handlar
            om. Vi ska betala skatt för att få mer personal till välfärd och
            vård, för att stärka våra trygghetssystem och socialförsäkringar
            och för att ha ett värdigt mottagande av människor i nöd. Våra
            pengar ska inte gå till rika som vill rengöra poolen eller få
            sitt hem städat.
          </note>
          <note>
            Men när det kommer till den reform vi debatterar i dag är det
            inte längre fakta som styr debatten, utan det är vinstintressen
            och, som vi hörde tidigare, en och annan rapport från Almega med
            mera.
          </note>
          <note>
            Jag ska därför ta tillfället i akt och bemöta några av de punkter
            som har lyfts upp i dag.
          </note>
          <note>
            För det första skulle reformen nu vara självfinansierande. Handen
            på hjärtat, det är den inte. Den kostade 5,4 miljarder förra året.
            Det är en offentligfinansiell kostnad, och det är den tiondel
            i Sverige som tjänar mest som vinner på denna reform.
          </note>
          <note>
            För det andra har de t lyfts upp argument om livspusslet och
            att det skulle avlasta småbarnsföräldrar och så vidare. Så har
            borgarna sålt in reformen, vilket vi har hört tidigare i debatten.
            Fakta är att mer än hälften av bidraget går till hushåll utan
            barn; 69 procent av rikisarna som köper RUT-tjänster har inte
            ens barn hemma. Där föll det argumentet.
          </note>
          <note>
            För det tredje, fru talman, skulle det öka företagandet och sysselsättningen,
            men det är bara att konstatera att reformen är en väldigt dyr
            arbetsmarknadsåtgärd. Varje RUT-jobb kostar skattebetalarna mellan
            1,5 miljoner och 2,3 miljoner. Det är alltså tre till fyra jobb
            inom välfärden. Jag tror faktiskt att det är jobb inom välfärden
            och vårt gemensamma som behövs, inte bidrag till de rikisar som
            vill flytta ett piano mellan våningarna där hemma.
          </note>
          <note>
            För det fjärde, fru talman, skulle det skapa jobb för dem som
            står långt ifrån arbetsmarknaden, vilket nyliberala har sålt in
            som att det vore ett integrationsprojekt och så vidare. Det tycker
            jag verkligen är ett märkligt argument. Icke subventionerade branscher
            som hemtjänst, sjukhus, skolor och vårdcentraler har lyckats bättre
            med att få in denna målgrupp på arbetsmarknaden än vad RUT har
            gjort. Dessutom har en tredjedel av RUT-jobben gått till personer
            som arbetskraftsinvandrat till Sverige. Så var det inte ens tänkt
            från början. Det finns ingen träffsäkerhet alls i reformen.
          </note>
          <note>
            För det femte, fru talman, skulle RUT-reformen strypa svartjobben.
            Ja, man hade ju önskat att det fanns lite substans i det argumentet.
            Det har dykt upp ett och annat argument kring detta. Men att svarta
            jobb skulle omvandlas till vita var alldeles för optimistiskt,
            enligt Riksrevisionens rapport, som vi debatterar i dag. Regeringen
            använder dessutom en annan kartläggning än vad Skatteverket gjorde,
            vilket trissade upp siffrorna. Faktum är att regeringen även använde
            danska data.
          </note>
          <note>
            Över lag är det i sig en märklig arbetsmarknadsåtgärd. Ska vi
            skatte ­ subventionera alla branscher där det finns svartjobb?
            Det tycker jag är ganska märkligt. Är det lösningen för arbetsmarknaden?
            Ska fattigpensio ­ nären, den ensamstående mamman och alla andra
            som på olika sätt har låg inkomst betala för detta därför att
            borgarna tror att det får bort svarta jobb? Det finns inte ett
            enda argument här som håller.
          </note>
          <note>
            Ambitionerna med RUT-reformen, som vi har hört i debatten, var
            att den skulle vara självfinansierande. Vi kan konstatera att
            den inte var det. Reformen skulle avlasta småbarnsföräldrar, men
            mer än hälften av dem som använder RUT har inte ens barn hemma.
            Den skulle öka sysselsätt ­ ningen, men RUT har tvärtom bara kostat
            en massa pengar och är en väldigt dyr arbetsmarknadsåtgärd, samtidigt
            som välfärden skriker efter mer personal – vi vet hur det ser
            ut runt om i landets kommuner. Reformen skulle skapa jobb för
            dem som står långt ifrån arbetsmarknaden, men där har de icke
            subventionerade branscherna inom välfärden lyckats bättre. Den
            skulle strypa svartjobben, men även detta argument har fallit.
          </note>
          <note>
            Alla argument för RUT-reformen har alltså fallit. Det enda som
            finns kvar, fru talman, är ett system som ökar ojämlikheten, som
            slösar bort skattebetalarnas pengar och som låter miljarder rulla
            in till rikisarna, som egentligen kan betala för sin egen städning,
            tvätt eller flytt av pianot mellan våningarna på Östermalm.
          </note>
          <note>
            Det här sker medan vi har en välfärd som går på svältkost, medan
            vi har en kris i välfärden och i kommunerna, utan något slags
            långsiktighet, och medan vård- och välfärdspersonalen har tagit
            den största smällen under krisen. Ändå vill regeringen betala
            ut ännu mer i RUT-bidrag, vilket ökar ojämlikheten och klassklyftorna.
            Det är bara att beklaga.
          </note>
          <note>
            (Applåder)
          </note>
          <note type="speaker">
            Anf. 39 BORIANA ÅBERG (M) replik:
          </note>
          <note>
            Fru talman! Det är härligt med lite ideologisk debatt här i kammaren.
          </note>
          <note>
            Jag måste ge Tony Haddou rätt på en punkt: Han sa att det inte
            längre är fakta som styr debatten. Så är det. Det är känslor som
            Tony Haddou kastar överallt här i kammaren, känslor som dessutom
            inte har stöd i någon forskning eller erfarenhet.
          </note>
          <note>
            När det gäller den retorik som Tony Haddou använder, att det
            är slöseri med skattebetalarnas pengar och så vidare och att låg-
            och medelinkomsttagare betalar höginkomsttagarnas städhjälp och
            pianoflytt, är det helt enkelt inte sant. Det är en sänkt skatt
            eller ett avdrag, en utebliven intäkt, inte något annat. Det är
            inte stöld från någon.
          </note>
          <note>
            Vänsterpartiets utgångspunkt är helt fel och handlar om en imaginär
            fördelningspolitisk effekt. Syftet med reformen var aldrig någon
            fördelningspolitisk effekt, utan syftet var att göra svarta jobb
            vita. Alla invandrare som har fått jobb kan berätta för Tony Haddou
            hur självkänslan förändras, och alla som Tony Haddou kallar för
            rikisar är människor som betalar skatt och finansierar välfärden.
            Jag vill därför fråga Tony Haddou: Varifrån tror du att pengarna
            till den offentliga sektorn kommer?
          </note>
          <note type="speaker">
            Anf. 40 TONY HADDOU (V) replik:
          </note>
          <note>
            Fru talman! Jag börjar med att svara på en gång: Pengarna till
            offentlig sektor kommer från alla som arbetar. Det är skatteintäkter
            till kommunerna och till staten.
          </note>
          <note>
            Det finns en skillnad här. Om man tittar på statistiken, alltså
            fakta, inte Almegas eller Svenskt Näringslivs rapporter – de skickar
            kanske en och annan till Moderaterna – ser man precis vilka målgrupper
            som utnyttjar RUT. Detta dränerar välfärden och tar våra pengar,
            som skulle kunna gå till den. Vi tycker att det vore bättre om
            de gick till hemtjänsten än till att Danderydsvillan ska ha en
            bartender på en fest. Det är lite osmakligt, tycker jag.
          </note>
          <note>
            Jag förstår att det finns en allergi mot fakta i denna debatt,
            men Riks ­ revisionens rapport kan sammanfattas väldigt kort:
            Träffsäkerheten är inte särskilt god. Tycker Boriana att det är
            en känsla? Det saknas empiriskt stöd för tidig are antagande,
            säger Riksrevisionens rapport. Är det också en känsla? Det är
            bristande träffsäkerhet gällande RUT-köpare och RUT-arbetare.
            Är även det en känsla? Varför ska Riksrevisionen ens granska re
            ­ former om Boriana bara säger: Nej, jag tittar inte på det, utan
            jag har fått en rapport från Almega. Det är lite märkligt av Moderaterna.
          </note>
          <note>
            Min fråga till Moderaterna är: Är ni nöjda med detta? Det är
            ju nästan ingen träffsäkerhet alls i reformen. Den är usel, den
            är jättedålig och den har blivit sågad jäms med fotknölarna.
          </note>
          <note type="speaker">
            Anf. 41 BORIANA ÅBERG (M) replik:
          </note>
          <note>
            Fru talman! Reformen är inte sågad jäms med fotknölarna, inte
            ens av Riksrevisionen. Riksrevisionen säger att människor har
            ökat sitt arbete på marknaden och dragit in de inkomster som Tony
            Haddou så generöst spenderar på till exempel invandrare som kommer
            hit från flyktingläger och som borde kunna få ett jobb i just
            RUT-branscherna, för där krävs inte samma språkkunskaper eller
            utbildningsnivå.
          </note>
          <note>
            Tony Haddou vill hålla människor som gisslan och bara sprätta
            ut bidrag i stället för att ge dem den självkänsla och det självförtroende
            som kommer via ett eget jobb. RUT-avdraget har skapat jobb och
            bidragit till att kvinnor har blivit företagare och vd:ar för
            egna företag. Det har verkligen ökat jämställdheten, samma jämställdhet
            som Vänsterpartiet i andra avseenden säger sig värna.
          </note>
          <note>
            När det gäller Svenskt Näringsliv och alla organisationer som
            Tony Haddou nämnde med förakt är det just medlemmarna i dessa
            organisatio ­ ner och företag som skapar alla de inkomster som
            sedan fördelas till stat och kommuner, till välfärden och till
            våra pensioner. Visa lite respekt för dem som får allt detta att
            fungera!
          </note>
          <note type="speaker">
            Anf. 42 TONY HADDOU (V) replik:
          </note>
          <note>
            Fru talman! Ingenstans i mitt anförande sa jag att vi är emot
            tjänsterna i sig, utan det gäller utformningen och hur de hanteras
            i skattesystemet.
          </note>
          <note>
            Det förvånar mig inte att höra dessa ord från Moderaterna, ett
            parti som jobbar hårt och effektivt för att splittra löntagare
            – unga mot gamla, svenskar mot invandrare, kvinnor mot män, fast
            anställda mot inhyrd personal. Det är så ni jobbar i Moderaterna.
            Ni driver fortfarande idén om att stora skattesänkningar för de
            rika skulle vara någonting bra. Vi har sett hur det ser ut i landets
            kommuner och hur välfärden dräneras. Dessutom har inte de stora
            skattesänkningarna någon större effekt på sysselsättningen. Vi
            kan ta ett större ansvar här och ge välfärden det som den har
            gjort sig förtjänt av. Det har också en kris bevisat. Ni monterar
            ned välfärden och vårt gemensamma. Det är inget nytt hos Moderaterna.
            Ni har inga problem med besparingar i sjukförsäkringen heller.
            Ni har inget problem med att skärpa rätten till försörjningsstöd
            och nyanländas rätt till trygghetssystem.
          </note>
          <note>
            I Moderaternas anförande talades det om bidragstak. Det skulle
            kunna sänkas väldigt mycket i fråga om RUT. Ska ni inte börja
            med bidragstak över huvud taget i fråga om ränteavdragen, RUT,
            ROT och så vidare?
          </note>
          <note>
            Ni vill i stället ge er på en helt annan målgrupp. Ni vill ge
            er på de fattiga, de längst ned på trappstegen, och ni säger att
            detta skapar jobb för dem. Men det är tvärtom, Boriana Åberg.
            Ni splittrar löntagare på arbetsmarknaden. Ni bryr er inte alls
            om dem som jobbar inom dessa tjänster. Då hade ni sett till att
            de hade fått sjysta och anständiga arbetsvillkor. Det gör ni inte,
            tvärtom.
          </note>
          <note type="speaker">
            Anf. 43 HELENA VILHELMSSON (C) replik:
          </note>
          <note>
            Fru talman! Denna fråga har, som sagt, ofta varit i politikens
            heta debattcentrum. Det är bra, och det är uppfriskande här inne.
            Men det kan vara lite skadligt om det sprider sig till näringen
            och branschen. Men här inne är det upplyftande.
          </note>
          <note>
            Vänsterpartiet talar ofta om – lite föraktfullt, kan jag tycka
            – att detta är en reform som gynnar höginkomsttagare. Men det
            är trots allt 70–80 procent av köparna som är låg- och medelinkomsttagare.
            Oavsett detta, vad Vänsterpartiet tycker om höginkomsttagares
            moral är inte riktigt aktuellt. Det är ingenting som vi kan göra
            någonting åt i denna kammare med politiska beslut. Det får man
            göra någonting åt på annat sätt.
          </note>
          <note>
            Jag skulle nu vilja pröva lite argument med Vänsterpartiet. Jag
            kan ändå tycka att det är bättre att höginkomsttagarna, som Vänsterpartiet
            definierar, faktiskt köper dessa tjänster vitt än svart och därmed
            bidrar till en ökad ekonomi i den offentliga sektorn. Men om Vänsterpartiet
            inte tycker om detta avdrag och denna reform, vad är ert recept
            för att motverka svartarbete inom hushållsnära tjänster?
          </note>
          <note type="speaker">
            Anf. 44 TONY HADDOU (V) replik:
          </note>
          <note>
            Fru talman! Det var bra frågor , Helena Vilhelmsson . Det som
            lyfts fram här är också att det skulle vara skadligt om denna
            debatt kommer ut. Det är mycket märkligt.
          </note>
          <note>
            Vi har fortfarande ingenting emot dessa tjänster, men vi tycker
            att de som använder dessa tjänster är människor som kan betala
            fullt pris för dem. Det är inte mer med det. Jag hoppas därför
            att vi får denna fråga överstökad.
          </note>
          <note>
            Om ni vill göra någonting åt de jobb som köps på den svarta arbetsmarknaden,
            hur skulle det vara att kanske börja se över ett system där man
            har andra kontrollmekanismer när det gäller denna bransch? I stället
            säger ni att nu när dessa jobb är svarta ger ni pengar till dem
            som använder dessa tjänster. Det tycker jag är mycket märkligt,
            vilket jag också sa i mitt anförande. Är det lösningen för arbetsmarknaden
            att fattigpensionären, den ensamstående mamman och andra med låga
            inkomster ska betala för städningen för framför allt höginkomsttagare?
            All statistik visar vilka som är vinnare i fråga om denna reform.
            Det behöver ni inte sticka under stol med. Skatteverket, Riksrevisionen
            och varenda rapport visar vilka som använder och maxar RUT-bidraget.
          </note>
          <note>
            Framför allt tycker jag att det är en märklig arbetsmarknadsåtgärd
            att skattesubventionera branscher där det finns svartjobb. Så
            gör ni inte i några andra branscher. Jag tycker att detta är ett
            mycket märkligt argument.
          </note>
          <note type="speaker">
            Anf. 45 HELENA VILHELMSSON (C) replik:
          </note>
          <note>
            Fru talman! Jag ställde frågan vad Vänsterpartiet har för recept
            mot minskat svartarbete. Jag fick svaret att det är andra kontrollmekanismer
            men inte vilka. Vi kanske kan återkomma till denna fråga längre
            fram.
          </note>
          <note>
            Jag vänder mig också mot att Vänsterpartiet apropå faktaresistens
            konsekvent säger att detta inte har minskat svartarbetet när vi
            har Skatteverkets rapport som så sent som 2019 visade att svartarbetet
            inom hus ­ hålls ­ nära tjänster 2005–2019 har minskat med 8 miljarder
            kronor. Jag tycker inte att det är faktaresistent. Jag tycker
            inte heller att det är särskilt ologiskt att tro att RUT-arbetet
            har varit en del av dessa pengar.
          </note>
          <note>
            Min nästa fråga gäller jämställdhet. Jag tycker också att det
            är lite faktaresistent att inte erkänna att RUT-reformen har bidragit
            till ökad jämställdhet när det är kvinnor som äger nästan hälften
            av de företag som har bildats. Det är en betydligt större andel
            än genomsnittet i näringslivet totalt sett, där ungefär var tredje
            företagare är kvinna. Kvinnor utgör 59 procent av de anställda
            inom RUT-sektorn, vilket är en kraftig överrepresentation jämfört
            med näringen i övrigt.
          </note>
          <note>
            Om man tittar på detta med svagare grupper, vilket Vänsterpartiet
            ock ­ så hävdar är ren faktaresistens, ser man att jämfört med
            näringslivet i stort är andelen anställda större både bland personer
            utan gymnasial utbildning och bland utrikesfödda. Hälften av de
            personer som är sysselsatta inom RUT-företagen saknar gymnasial
            utbildning, och andelen utrikesfödda är mer än två gånger så stor
            som bland resterande branscher. Menar Vänsterpartiet verkligen
            att RUT-reformen inte har haft någon som helst effekt för jämställdheten
            i samhället?
          </note>
          <note type="speaker">
            Anf. 46 TONY HADDOU (V) replik:
          </note>
          <note>
            RUT-avdraget Fru talman! Jag tackar för frågan. Om vi tittar
            på andra sektorer som är kvinnodominerade ser vi att det är de
            som har fått stå tillbaka för att man öser ut pengar till RUT-bidrag
            för de allra rikaste. Om vi tittar på hemtjänsten ser vi att det
            är en överrepresentation av kvinnor som jobbar där. Det gäller
            också den generella välfärden ute i landets kommuner. Och det
            är likadant inom vården.
          </note>
          <note>
            Å andra sidan, om man öser bidrag över en sektor som är kvinnodomi
            ­ nerad skapar det arbete. Vi hade lika gärna kunnat pussla med
            detta skatte ­ system och öst bidrag över någon annan sektor som
            är kvinnodominerad. Då hade det skapat jobb, eller hur? Skillnaden
            här är att vi inte tycker att det är rimligt att ösa mer pengar
            över de allra rikaste som själva kan betala för detta.
          </note>
          <note>
            När det gäller referenserna till svartarbete innehåller Skatteverkets
            rapport också andra faktorer som har spelat en stor roll för att
            svartarbetet har minskat. Många borgerliga partier är också emot
            dessa faktorer, exempelvis kontrollsystem och så vidare. Det förstår
            jag, eftersom man vill avreglera det mesta. Men det har inte funkat
            särskilt bra.
          </note>
          <note>
            Jag skulle vilja vädja till Centerpartiet också. Som vi har hört
            i denna debatt ger de borgerliga partierna sig på dem med låga
            inkomster, som står längst ned på samhällsstegen, när de passar
            på att diskutera bidragstak.
          </note>
          <note>
            Jag tycker att vi ska se över fler bidragstak för de allra rikaste.
            Det får räcka nu. Jag tycker helt enkelt att vi ska omfördela.
          </note>
          <note type="speaker">
            Anf. 47 HAMPUS HAGMAN (KD):
          </note>
          <note>
            Fru talman! RUT-avdraget var en viktig reform som alliansregeringen
            införde. Avdraget har öppnat helt nya marknader och skapat förutsättningar
            för nya företag och nya jobb. Det har också bidragit till att
            göra så kallade svarta jobb vita, och det har förenklat vardagen
            för många människor.
          </note>
          <note>
            Kristdemokraterna har under åren bidragit till att utveckla RUT-avdraget,
            och vi tycker att det ska fortsätta utvecklas.
          </note>
          <note>
            Den budget som vi och Moderaterna fick igenom 2018 innebar att
            taket i ett första steg återställdes till 50 000 kronor och att
            det i ett andra steg skulle höjas ytterligare till 75 000 kronor
            och breddas så att fler tjänster kunde inkluderas. Detta genomförs
            nu också av regeringen, och det är förstås någonting som vi välkomnar.
          </note>
          <note>
            Samtidigt vill vi se ytterligare utvidgningar av RUT-avdraget
            så att fler tjänster kan omfattas. I dag medger skötsel av en
            trädgård RUT-avdrag, men plantering av träd och buskar ger inte
            något avdrag. Vi vill också att gravskötsel ska inkluderas. För
            många anhöriga är en grav en viktig plats som kan betraktas som
            en förlängning av hemmet, och skötsel av denna borde därför kunna
            inkluderas i RUT-avdraget.
          </note>
          <note>
            Nu har Riksrevisionen utvärderat RUT-avdraget, och det är också
            det som föranleder dagens debatt och beslut. En av Riksrevisionens
            slutsatser är att RUT-avdraget inte är självfinansierande, det
            vill säga att avdraget kostar mer för staten än vad skatteintäkterna
            från de jobb som skapas direkt eller indirekt innebär. Detta lämnas
            utan invändningar från regeringen. Det är konstigt, eftersom Riksrevisionens
            utvärdering är långt ifrån den enda analysen av RUT-avdraget.
            Här borde regeringen ha lyft in ett bredare perspektiv och sett
            till all tillgänglig forskning.
          </note>
          <note>
            Riksrevisionen konstaterar också att en del av de jobb som kommit
            till tack vare RUT-avdraget har gått till arbetskraftsinvandrare
            från andra delar av Europa. Att arbetsgivare rekryterar medarbetare
            från andra länder kan förstås ha många orsaker. En av anledningarna
            är bristen på arbetskraft i Sverige och i viss utsträckning bristfällig
            matchning från Arbetsförmed ­ lingens sida.
          </note>
          <note>
            Det är förstås väldigt anmärkningsvärt att det inte i större
            utsträckning går att anställa arbetskraft som redan finns här
            i dessa branscher. Detta kan delvis bero på att försörjningsstödets
            marginaleffekter är för stora, vilket minskar drivkrafterna att
            söka lägre betalda jobb. Även här borde reger ­ ingen ha fördjupat
            analysen och ställt sig frågan varför situationen är som den är.
          </note>
          <note>
            Beslutet i dag innebär att den här rapporten läggs till handlingarna.
            Att den läggs till handlingarna får dock inte innebära att debatten
            tar slut, att RUT-avdraget inte fortsätter att utvecklas och att
            problemen med att hitta arbetskraft bland dem som i dag är arbetslösa
            här i Sverige lämnas utan åtgärd. Men utifrån hur regeringen hanterat
            det här ärendet verkar det som att detta nödvändiga arbete får
            vänta på en ny regering.
          </note>
          <note type="speaker">
            Anf. 48 JOAR FORSSELL (L):
          </note>
          <note>
            Fru talman! Tack för en spännande debatt här i dag om RUT och
            ROT!
          </note>
          <note>
            Jag tänkte börja med en liten berättelse. Jag kanske har pratat
            om detta tidigare. För kanske fyra år sedan bodde jag i Tensta
            utanför Stockholm, ett av de här mer utsatta områdena. Jag pratade
            då med en man som arbe ­ tade med att hjälpa folk att starta små
            företag och verksamheter, folk i detta utsatta område som ofta
            inte har någon stark utbildningsbakgrund, som ofta inte har en
            massa pengar på banken i startkapital och som har små resurser
            att starta och driva verksamheter. Han hjälpte dem att komma igång
            med en egen verksamhet för att få egna pengar, egen makt över
            sitt eget liv och så vidare.
          </note>
          <note>
            Han sa till mig att det vanligaste bolaget som startas i dessa
            områden, utifrån hans perspektiv, var just en mindre städfirma.
            Han menade att den vanligaste personen som startade ett bolag
            var en kvinna med invandrarbakgrund, med låg eller ibland till
            och med obefintlig utbildningsbakgrund och med små ekonomiska
            resurser. Hon kom till hans verksamhet och fick ett litet stöd
            för att köpa de mest grundläggande sakerna man behöver för att
            kunna städa hos någon annan och sedan komma igång med sin egen
            verksamhet.
          </note>
          <note>
            Jag tycker att det är fantastiskt att människor med en sådan
            här reform som gör det billigare att köpa och sälja RUT-tjänster,
            människor som annars hade haft väldigt långt in till arbetsmarknaden,
            faktiskt får makt över sitt eget liv. Människor som de kvinnor
            han beskrev får egna pengar och kan kanske till och med bygga
            upp det som – nu får talmannen ursäkta mig – brukar kallas ett
            fuck off-kapital, ett dra-åt-helvete-kapital, ett kapital som
            gör att man om man hamnar i en tuff situation, kanske har en destruktiv
            relation eller inte trivs där man är i sitt liv kan lämna den
            positionen eftersom man har pengar, ett kapital, något som man
            inte haft innan.
          </note>
          <note>
            Jag ber om ursäkt att jag svor här i talarstolen, men det heter
            så. Det är det som är terminologin. Jag kan inte göra något åt
            det, tyvärr.
          </note>
          <note>
            Debatten handlar mycket om huruvida den här reformen är samhälls
            ­ ekonomiskt lönsam eller inte. Det förstår jag. Jag instämmer
            med Kristde ­ mokraterna med flera som har pekat på att just den
            rapport vi diskuterar i dag kanske inte lyfter fram alla perspektiv
            och all forskning som finns på området. Men det viktigaste med
            reformen handlar faktiskt inte om huru ­ vida det blir plus eller
            minus med kronor och ören i statskassan. Det vik ­ tigaste med
            reformen handlar just om enskilda människors makt över sitt eget
            liv. Det handlar om att obetalt hemarbete, som oftast har utförts
            av kvinnor, har blivit betalt. Det handlar om att också kvinnor
            som varit hög ­ utbildade och haft bra jobb har fått större möjlighet
            att göra karriär i stället för att vara bundna vid hemarbetet.
          </note>
          <note>
            Det handlar kanske också lite grann om, som någon tog upp, det
            behov som äldre kan ha av RUT-tjänster. Jag tänker på min mormor,
            som har sådana här stora porslinsblommor – de är väldigt fina,
            tycker jag – som klättrar i hennes fönster. Men det är väldigt
            tunga krukor och tung jord, och hon har svårt att sköta dem själv.
            Då kan hon köpa den tjänsten av någon annan så att dessa blommor,
            som hon har ärvt och som jag hoppas att jag kanske får ärva någon
            gång i framtiden, klarar sig. Samtidigt är det någon som får ett
            jobb. Hon klarar av att sköta sig själv i sitt eget hem med hjälp
            av någon annan som hon själv har valt. På så sätt får både en
            männi ­ ska jobb – det skapas ett arbetstillfälle – och hon får
            behålla en större del av sin värdighet, den som kommer av att
            man sköter sig själv.
          </note>
          <note>
            Frågan är då: Är det värt det? Det är klart att det innebär ett
            inkomstbortfall för staten att vi inte tar dessa pengar från människor
            i skatt som vi hade tagit annars. Ja, jag tycker nog att det är
            värt det när en kvinna som står långt från arbetsmarknaden får
            ett jobb, kan ha sitt eget lilla bolag och kanske till och med
            får det att växa och blir vd för någonting större så småningom.
            Jag tycker att det är värt det när fler barn får se sina föräldrar
            gå till jobbet, även i utsatta områden. Jag tycker att det är
            värt det när fler svarta jobb blir vita. Jag tycker att det är
            ett större värde än de kronor som staten inte får in i skatteintäkter.
          </note>
          <note>
            Det har förts en diskussion här, fru talman, där vänsterytterkanten
            har kallat detta för bidrag. Jag måste verkligen vända mig mot
            det. Man kanske skulle kunna kalla det bidrag därför att det bidrar
            till alla de positiva saker som jag har räknat upp, men man måste
            ju förstå när man ägnar sig åt skattepolitik att en nedsättning
            av en skatt aldrig är ett bidrag.
          </note>
          <note>
            Vi har i Sverige ett av de högsta skattetrycken i världen. Vi
            är ett av de länder i världen där man i högst grad när man går
            till jobbet, arbetar och gör rätt för sig faktiskt arbetar åt
            någon annan eftersom staten tar pengarna, det värde man själv
            har skapat.
          </note>
          <note>
            Jag kollade upp detta på en sådan här skattesnurra – man kan
            googla det på internet om man är intresserad. Om man tjänar 15
            000 kronor – det är inte en jättehög inkomst – får man betala
            ungefär 50 procent i skatt. Det är otroligt höga skatter vi betalar
            i Sverige, och när man sänker skatten innebär det naturligtvis
            inte att någon får ett bidrag. Då innebär det att staten slutar
            ta så evinnerligt mycket pengar från människors eget slit.
          </note>
          <note>
            Jag vill säga en sista sak – jag ser att jag gått över talartiden.
            Frågan ställdes också om det inte vore bättre att lägga dessa
            pengar på välfärden så att välfärden kan anställa människor. Var
            tror vänsterytterkanten att pengar till välfärden kommer ifrån?
            De kommer ju från att människor slutar vara beroende av bidrag
            och går till jobbet. De kommer av att människor, även i utsatta
            områden, till exempel startar och driver företag. De kommer av
            att människor som annars hade varit bundna till hemarbete får
            göra en snabbare och bättre karriär. På så sätt får vi ökad specialisering
            i ekonomin och ett större välstånd och kan lägga mer pengar på
            välfärd. Det är så vi bygger välfärden: Vi bygger välstånd från
            början.
          </note>
          <note>
            Fru talman! Jag vill tacka för den här diskussionen och säga
            att jag tycker att det är uppenbart att det även fortsättningsvis
            är den ekonomiska högern som har ledartröjan i Sveriges ekonomiska
            politik och välfärdspolitik.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 18 Skattereduktion för boende i vissa glest befolkade områden
            – regional skattereduktion
          </note>
          <note>
            Skatteutskottets betänkande 2020/21:SkU6
          </note>
          <note>
            Skattereduktion för boende i vissa glest befolkade områden –
            regional skattereduktion (prop. 2019/20:175)
          </note>
          <note>
            föredrogs.
          </note>
          <note type="speaker">
            Anf. 49 FREDRIK SCHULTE (M):
          </note>
          <note>
            Fru talman! Nu kommer någonting väldigt ovanligt – någonting
            som man inte får se och höra ofta – att hända: att en moderat
            går upp i talarstolen, företräder Moderaterna och är emot en skattesänkning.
          </note>
          <note>
            Vi, Moderaterna, är Sveriges skattesänkarparti. Vi tycker att
            det är viktigt att sänka skatten och göra det mer lönsamt att
            arbeta och att driva företag så att vi kan lyfta Sveriges välstånd
            så att fler människor som befinner sig i socioekonomiskt utsatta
            områden kan få ett jobb och ta sig ur sin situation. Det här är
            bra. Skattesänkningar är bra. De ger mer frihet för människor
            att bestämma över sina egna medel som de har tjänat ihop.
          </note>
          <note>
            Men när man genomför skattesänkningar måste det ske rättvist.
            Det måste vara lika för alla. Det kan inte vara så att vissa människor
            får skatte ­ sänkningar för att de råkar bo på en viss plats och
            att andra inte får det.
          </note>
          <note>
            Fru talman! Sverige har de senaste åren utvecklats åt ett mycket
            destruktivt håll. Vi ser hur kriminalitet kraftigt ökar, och vi
            ser våld med en brutalitet och hänsynslöshet som vi inte sett
            på generationer. Vi har ett ekonomiskt klimat i Sverige med lägst
            tillväxt i hela EU. Vår arbetslöshet är bland de högsta i EU.
            Vi har en situation där statsskulden ökar på ett historiskt sätt.
          </note>
          <note>
            För att möta de här problemen har vi en regering som är nära
            nog totalt tondöv och som gör så gott som ingenting för att ta
            sig an de här verkliga problemen. I stället strör man pengar på
            ett sätt som sällan tidigare har gjorts, och åtgärderna träffar
            inte de stora samhällsproblem som vi står inför. Den här skattesänkningen
            är ett mycket bra exempel.
          </note>
          <note>
            Det finns framför allt tre skäl till att jag tycker att riksdagen
            borde avslå förslaget om den här skattesänkningen.
          </note>
          <note>
            Det första skälet är att det är orättvist. Det är inte en skattesänkning
            som kommer att gå till hantverkaren i Norrköping eller Borås.
            Det är inte en skattesänkning som kommer att gå till sjuksköterskan
            i Luleå eller Umeå. Det är inte ens en skattesänkning som kommer
            att gå till undersköterskan i Tjärna ängar, Rinkeby, Angered eller
            Rosengård och som vill ta sig ur sin situation och komma bort
            från de socialt utsatta områdena för att barnen inte ska behöva
            växa upp i en miljö präglad av gängkriminalitet.
          </note>
          <note>
            Nej, det här är en skattesänkning som går till några få. Den
            går till några hundra tusen i Sverige som bor i vissa kommuner.
            Det här är inte rättvist. Sänker man skatten måste det vara logiskt
            och det måste vara rättvist så att det kommer alla till del och
            inte enligt en godtycklig princip där vissa får bara för att de
            råkar bo i en viss kommun och andra inte gör det.
          </note>
          <note>
            Det andra skälet är att det finns en bisarr godtycklighet i hur
            regeringen har valt ut vilka som ska få de här skattesänkningarna.
            Skellefteå med 72 000 invånare anses vara en landsbygdskommun
            som ska få den här skattesänkningen, men Hofors med sina 9 000
            invånare får det inte. Surahammar, som jag tror de flesta anser
            är landsbygd med sina 10 000 invånare, får inte den här skattesänkningen.
            Grums kommun får det inte och inte heller de 5 600 personer som
            bor i Laxå. Däremot betraktas Östersund med sina 60 000 invånare
            och ett universitet som landsbygd och ska få den här skattesänkningen.
            Det finns ingen logik i det här.
          </note>
          <note>
            Det tredje skälet är att det här är ett förslag som signalerar
            en generell utveckling i politiken där regeringen med sina vänsterpartier
            som stöd på olika sätt ger hundralappar till människor på landsbygden
            men tar ifrån dem tusenlappar i form av höjd bensinskatt, höjd
            fordonsskatt och en flygskatt som gör att flyglinjer läggs ned
            och det blir svårt att ta sig från många avkrokar till andra delar
            av Sverige, till exempel om man måste ta sig till Karolinska sjukhuset,
            som är ett av världens bästa sjukhus, för att göra en akut operation.
            Så och på många andra sätt gör man livet surt för och jäklas med
            människor, vanligt folk, som bor runt om i Sverige.
          </note>
          <note>
            Det här är inte en logisk politik. Det är inte en politik som
            riktar in sig på de verkliga problem som vi har i Sverige. Det
            här förslaget innebär en orättvis politik. Den saknar stringens,
            är präglad av godtycklighet och är del av en orättvis politik
            som gör det svårt för människor att bo på landsbygden.
          </note>
          <note>
            Vi i Moderaterna vill i stället sänka skatten för alla. Vi vill
            att alla som jobbar ska få inkomstförstärkningar så att det lönar
            sig att arbeta, gå till jobbet och driva företag.
          </note>
          <note>
            Vi tänker ta bort den här typen av symbolpolitik som den här
            reger ­ ingen har ägnat sig åt, till exempel förslagen som jag
            nämnde med att ha en av världens högsta bensinskatter, plastpåseskatt,
            flygskatt och sådant som gör livet svårt för människor som bor
            ute på landsbygden. I stället ska vi ha en politik som gör det
            lönsamt att arbeta för alla och som är rättvis och präglas av
            en sund princip utifrån det perspektivet.
          </note>
          <note>
            Med de orden vill jag yrka bifall till vår reservation.
          </note>
          <note>
            (Applåder)
          </note>
          <note type="speaker">
            Anf. 50 ERIC WESTROTH (SD):
          </note>
          <note>
            Fru talman! Regeringen har här lagt fram ett förslag till riksdagen
            att besluta om, nämligen införandet av en regional skattereduktion.
            Det är ett förslag som skulle kunna uppfattas som en geografisk
            klyvning av Sverige. Sverigedemokraternas uppfattning är att regeringens
            förslag om en regio ­ nal skattereduktion är problematiskt. Det
            bidrar inte till att öka samman ­ hållningen i Sverige utan spär
            tvärtom på den splittringspolitik som reger ­ ingar av olika färger
            under lång tid redan har förstärkt genom växande ut ­ anförskapsområden
            och straffbeskattningar på transporter och landsbygd.
          </note>
          <note>
            Syftet med den regionala skattereduktionen är att en skattelättnad
            ska tillfalla boende i de utpekade regioner som bedöms vara ekonomiskt
            sva ­ gare i framför allt norra och mellersta Sverige. Det motiveras
            med långa avstånd och sämre service, vilket är faktorer som vi
            också anser behöver kompenseras för. Men vi är högst tveksamma
            till att den föreslagna skatte ­ reduktionen är rätt sätt att
            bemöta och kompensera för detta.
          </note>
          <note>
            Visst kan man tycka att det verkar välvilligt att sänka skatten
            för de som bor i glesbygd, men på det sätt som regeringen vill
            göra det och begränsa det till boende i en väl utpekad geografisk
            region pekar man ut områden som oattraktiva, vilket knappast kan
            förväntas vara smickrande för de berörda kommunerna.
          </note>
          <note>
            Dessutom skapas det en gränsdragningsproblematik, då en del av
            de kommuner som egentligen ingår i området men som har en lite
            större tätort inte får ta del av skattereduktionen trots att delar
            av dessa kommuner har samma glesbygdsstruktur. Man glömmer också
            bort att det i södra Sverige också finns delar som har en liknande
            glesbygdsstruktur, men dessa får inte heller ta del av skattereduktionen.
          </note>
          <note>
            Fru talman! För att få ta del av det föreslagna avdraget ska
            man vara folkbokförd före den 1 november i en av de kommuner som
            är utpekade i förslaget . Avdragets storlek är på 1 675 kronor,
            alltså drygt 140 kronor i månaden. Att säga att detta belopp skulle
            vara avgörande, på det sätt som regeringen menar, för att få invånare
            att stanna kvar eller till och med flytta dit är nog att överdriva.
            Det är en skattereduktion som räcker till knappt två tankar bensin
            eller en lunch i månaden under ett år. Vi tror inte att detta
            kommer att få avgörande inverkan på var människor väljer att bosätta
            sig.
          </note>
          <note>
            Fru talman! Flera tunga remissinstanser har dessutom avstyrkt
            förslaget. Bland dessa kan nämnas LO, TCO, Akademikerförbundet
            och Svenskt Näringsliv. Anledningarna till att dessa remissinstanser
            avstyrker förslaget är lite olika. Några anser att det är en felprioritering.
            Man uttrycker tveksamhet till att det kommer att få någon faktisk
            verkan och menar att effekten i så fall förmodas vara svag. Man
            påpekar också att för ­ slaget gör avsteg från målet med en generell
            inkomstbeskattning och att det gör skattesystemet mer komplicerat
            och svåröverskådligt.
          </note>
          <note>
            Ett flertal andra tunga remissinstanser avstyrker i och för sig
            inte förslaget men uttrycker ändå tveksamheter huruvida det kommer
            att få den verkan som regeringen avser. Bland dessa finns SKR,
            Sveriges Kommuner och Regioner, Konjunkturinstitutet och Umeå
            universitet.
          </note>
          <note>
            Fru talman! Sverige behöver undvika en politik som leder till
            allmän splittring av landet, särskilt en uppdelning av geografiska
            områden på det sätt som föreslås i regeringens proposition. Vi
            ser förslaget som symbolpolitik eftersom det erhållna beloppet
            är förhållandevis litet och varken träffsäkert eller rättvist.
            Är detta förslag på fullt allvar det bästa regeringen kan komma
            på för att ge hushåll i glesbygd stöd?
          </note>
          <note>
            Att människor som bor där behöver kompenseras på ett eller annat
            sätt för den merkostnad som det innebär är dock en bra utgångspunkt.
            Men om man har för avsikt att gynna de enskilda som bor på lands-
            och glesbygd behöver man ge dem bättre förutsättningar för att
            hantera de längre avstånden och de högre kostnaderna det innebär.
          </note>
          <note>
            Vi menar att det hade varit bättre med välavvägda inkomstskattesänkningar
            för dem med lägre inkomster. Det hade varit bättre med sänkta
            drivmedelsskatter och förbättrade, i stället för försämrade, avdragsmöjligheter
            för resor till och från arbetet. Det hade varit bättre att avskaffa
            bonus–malus. Den subventionerade elbilen är inte ett realistiskt
            alternativ för de flesta i norra Sverige med tanke på avstånden
            och det kalla klimatet.
          </note>
          <note>
            Det hade varit bättre att satsa på vägar, befintliga järnvägar
            och flygtrafiken i dessa områden. En väl fungerande infrastruktur
            och att ha råd att köra sin bil till jobbet är avgörande faktorer
            för att vi ska ha en fungerande lands- och glesbygd. Vi behöver
            ge alla som bor i Sveriges mer glesbefolkade områden bra förutsättningar
            för att bo kvar. De behöver något bättre än regeringens förslag
            som ligger på bordet.
          </note>
          <note>
            Fru talman! Jag yrkar härmed bifall till den gemensamma reservatio
            ­ nen i betänkandet.
          </note>
          <note type="speaker">
            Anf. 51 SULTAN KAYHAN (S):
          </note>
          <note>
            Fru talman! I Sverige ska alla kunna leva och förverkliga sina
            dröm ­ mar, oavsett var i landet man bor. För att möjliggöra detta
            finns det i reger ­ ingens budget för nästa år många bra satsningar,
            bland annat på ett kraft ­ fullt grönt återstartspaket som ger
            75 000 nya jobb, en snabbare klimat ­ omställning och en starkare
            välfärd genom satsningar på sjukvården, äldreomsorgen och skolan.
            Det är investeringar som gör att vi kan jobba oss ur krisen och
            bygga Sverige starkt.
          </note>
          <note>
            Höjda pensioner och a-kassa är sådant som behövs i hela landet
            och som gynnar oss alla. Men det behövs också särskilda satsningar
            som riktas till landsbygden. Stora områden av Sverige har på grund
            av långa avstånd och låg befolkningstäthet andra förutsättningar
            för utveckling än resten av landet. Det är lägesnackdelar som
            påverkar både människor och företag.
          </note>
          <note>
            Invånare i landsbygdskommuner får oftare betala högre skatter
            och har mindre tillgång till service. Det skapar klyftor som vi
            inte ska ha. För att få ett tryggare och mer jämlikt land som
            håller ihop behöver vi överbrygga klyftorna mellan stad och land,
            mellan den tredjedel av Sverige som är södra Sverige och de två
            tredjedelar som är Norrland, mellan de så kallade skogslänen och
            övriga län. Orsaken är enkel; vi behöver varandra. Genom sammanhållning
            och gemenskap möjliggör vi för bästa möjliga utveckling för hela
            Sverige.
          </note>
          <note>
            Fru talman! Riksdagen har beslutat om ett övergripande mål för
            den sammanhållna landsbygdspolitiken. Målet är en levande landsbygd
            med likvärdiga möjligheter till företagande, arbete, boende och
            välfärd.
          </note>
          <note>
            Nästa steg, som vi debatterar här i dag, är regeringens förslag
            om att införa en skattereduktion med 1 675 kronor per år för boende
            i vissa glest befolkade områden. Det är en kompensation som inte
            ska negligeras, vilket vissa partier gör i sina reservationer.
            Det blir nästan komiskt när Moderaterna försöker ändra betydelsen
            av rättvisa. Totalt beräknas ca 810 000 personer få skattereduktionen,
            och störst procentuell betydelse får det för personer med låga
            inkomster.
          </note>
          <note>
            Ingen har tänkt att en regional skattereduktion ska vara tillräcklig
            för att överbrygga varenda lägesnackdel som finns. Den är i stället
            tänkt som en del i en helhet för en rättvisare utjämning som vi
            skulle vilja genomföra.
          </note>
          <note>
            Regeringen gör en del för att stärka landsbygden, exempelvis
          </note>
          <note>
             ökad satsning på vägunderhåll där åtgärder i landsbygd prioriteras
          </note>
          <note>
             fortsatt kraftfullt landsbygdsprogram
          </note>
          <note>
             utbyggnad av bredband i hela landet
          </note>
          <note>
             satsningar på en hållbar besöksnäring i hela landet och på
            ett utvecklat företagsklimat i gles- och landsbygdskommuner
          </note>
          <note>
             satsning på naturnära jobb och den gröna näringen.
          </note>
          <note>
            Det är bara några satsningar som visar att det finns ett helhetstänk.
          </note>
          <note>
            Fru talman! Jag yrkar bifall till propositionen. Jag vill också
            återge vad vår förre landsbygdsminister Sven-Erik Bucht sa vid
            ett tillfälle: Debatten i Sverige har alltför ofta fokus på konflikt.
            Förort ställs mot innerstad, norr mot söder och, inte minst, stad
            mot land. Vi behöver komma bort från den polariseringen och bort
            från bilden av att det ena måste vara rätt och det andra fel.
            Det är hög tid att stärka gemenskapen mellan stad och land.
          </note>
          <note>
            Avslutningsvis vill jag återigen understryka vikten av just detta.
            Varje möjlighet till att stärka gemenskapen oss människor emellan
            måste vi politiker ta.
          </note>
          <note type="speaker">
            Anf. 52 FREDRIK SCHULTE (M) replik:
          </note>
          <note>
            Fru talman! Sultan Kayhan sa inledningsvis något i stil med att
            alla i Sverige ska kunna förverkliga sina liv oavsett var man
            bor. Det är ett ganska fint värdeuttryck som jag tror att de flesta
            kan skriva under på. Jag kan också ha respekt och förståelse för
            och hålla med om ingångsvärdet att man ska hjälpa dem som befinner
            sig på samhällets botten och ge dem bättre förutsättningar.
          </note>
          <note>
            Sultan får dock gärna förklara för mig logiken och rättvisan
            i att akademikern, professorn som jobbar på Mittuniversitetet,
            har god inkomst och bor i Östersund, som är kanske inte en storstad
            men en ändå relativt medelstor svensk stad, han ska få 100 kronor
            i månaden i skattesänkning. Men undersköterskan i Rinkeby som
            kämpar för att komma därifrån, för att hennes barn inte ska behöva
            leva med gängkriminaliteten, hon får inte den skattesänkningen.
          </note>
          <note>
            Det är fina ord om att man ska hjälpa dem som befinner sig på
            samhällets botten. Men i praktiken är det en ganska brutal orättvisa,
            geografisk men också principiell, i att de som verkligen befinner
            sig längst ned i samhällspyramiden inte får den här skattesänkningen.
            Det är en ganska häpnadsväckande lek med ord som Sultan och Socialdemokraterna
            ägnar sig åt. Jag vill därför fråga hur hon får detta att gå ihop
            med sin rättvisesyn.
          </note>
          <note>
            Jag vill också be Sultan förklara logiken bakom de kommuner man
            har valt ut. Varför får inte de som bor i Hofors, Grums, Laxå
            eller Surahammar skattesänkningen? Men de som bor i Skellefteå
            och Östersund, som är medelstora svenska städer, får det. Det
            är ganska obegripligt.
          </note>
          <note type="speaker">
            Anf. 53 TREDJE VICE TALMANNEN:
          </note>
          <note>
            Jag vill i all ödmjukhet bara påminna om att vi i talarstolen
            använder för- och efternamn.
          </note>
          <note type="speaker">
            Anf. 54 SULTAN KAYHAN (S) replik:
          </note>
          <note>
            Fru talman! Tack för frågan , Fredrik Schulte ! Den här definitionen
            av rättvisa är talande för Moderaternas politik. När ni genomförde
            jobbskatte ­ avdrag efter jobbskatteavdrag så att det blev pensionärer
            och sjuka som till slut fick betala högst skatt av alla tänkte
            ni inte på rättvisa. När ni sänkte skatten mest för de rika som
            redan har det bäst talade ni inte om rättvisa. När era skattesänkningar
            gjorde att klyftorna sköt iväg i raketfart och drab ­ bade vanligt
            folk talade ni inte om någon rättvisa. För det här var ju mode
            ­ rat politik när den är som bäst, när den drar isär vårt land.
          </note>
          <note>
            Partiet som använde skattesänkningar som universallösning på
            allt vill nu helt plötsligt stoppa en skattereduktion som ska
            kompensera något för lägesnackdelar i vissa områden. När en reduktion
            nu procentuellt sett kan gynna dem mest som har minst ska Moderaterna
            minsann tala om rättvisa. Det är sannerligen en skolboksdefinition
            av borgerligt struntsnack.
          </note>
          <note>
            Precis som det står i propositionen handlar indelningen av områden
            om lägesnackdelar som man bedömer finns i de delar som påverkas
            av skatte ­ reduktionen. Man kan här inte gå på storleken på städer
            i den bemärkelsen som den moderate ledamoten försöker göra. Det
            handlar i stället om läges ­ nackdelar som har med befolkningstäthet
            och avstånd att göra.
          </note>
          <note type="speaker">
            Anf. 55 FREDRIK SCHULTE (M) replik:
          </note>
          <note>
            Fru talman! Hyckleriet från Socialdemokraterna är varje gång
            lika komiskt. När Moderaterna vill avveckla arvs ‑ , gåvo- och
            värnskatterna och införa jobbskatteavdrag så att det för vanligt
            folk lönar sig att arbeta tycker Socialdemokraterna att det handlar
            om hemska orättvisor. När de själva avvecklar arvs ‑ , gåvo- och
            värnskatterna och nu vill sänka skatten för hög ­ inkomsttagare
            i Skellefteå och Östersund men inte för låginkomsttagare i till
            exempel Rinkeby, Tjärna ängar eller Angered är det plötsligt höjden
            av rättvisa.
          </note>
          <note>
            Det här är ett häpnadsväckande hyckleri från Socialdemokraternas
            håll. Jag tror nog att de flesta ser igenom detta den här gången.
            Vi kommer att få se hur väljarna flyr från det socialdemokratiska
            partiet.
          </note>
          <note>
            Det kanske fanns en känsla av rättvisa hos Socialdemokraterna
            en gång i tiden, men den finns inte längre. Nu handlar det om
            godtyckliga skattesänkningar till vissa bara för att de bor i
            en viss kommun. Det kanske fanns en känsla hos Socialdemokraterna
            att man skulle sköta Sverige väl, men nu är den borta. Nu får
            gängkriminaliteten härja fritt. Vi har lägst tillväxt i hela Europa.
            Vi finns bland dem med Europas högsta arbetslöshet. Vi har en
            historisk ökning av statsskulden.
          </note>
          <note>
            Det kanske fanns en känsla inom socialdemokratin av att man brydde
            sig om och förstod sig på vanligt folks situation, men denna känsla
            är borta. Nu inför man symbolpolitik såsom chockhöjda bensin-
            och fordonsskatter, plastpåseskatter och flygskatter som tar bort
            flyglinjer till avkrokar i Sverige, vilket gör det svårt att bo
            på landsbygden. Sedan försöker man som lite plåster på såren ge
            någon hundralapp i skattesänkning, som dessutom är så missriktad
            att de som verkligen har det svårt i samhället inte får den, medan
            höginkomsttagare som bor i Östersund och Skellefteå får den.
          </note>
          <note>
            Det finns ingen logik i detta. Det är ett symtomatiskt och typiskt
            exempel på att den här regeringen inte klarar av att adressera
            samhällsproblemen och hur den missköter Sverige. Jag tror att
            de flesta inser att Sverige har försämrats under den här regeringens
            tid.
          </note>
          <note type="speaker">
            Anf. 56 SULTAN KAYHAN (S) replik:
          </note>
          <note>
            Fru talman! Den moderata ledamoten gör här en rejäl omskrivning
            av historien.
          </note>
          <note>
            Om jag får beskriva höjden av rättvisa ser den absolut inte ut
            så där. Det vore i stället att omfördela rikedomarna i vårt land
            så att de kommer vanligt folk till del. Det skiljer sig från det
            som Moderaterna gjorde under alliansregeringens hela tid , Fredrik
            Schulte . Ni sa att ni gav till vanligt folk men gav faktiskt
            allra mest till dem som redan hade mest. Det finns väldigt många
            undersökningar och mycket statistik som visar just att de rikare
            har blivit väldigt mycket rikare medan de som har det sämre ställt
            har halkat efter otroligt mycket. Och det är till följd av den
            politiken.
          </note>
          <note>
            Låt mig återgå till det vi i dag debatterar och som ni både har
            skrivit om och som ni säger här i debatten. Det handlar om miljöperspektivet.
            Ni vill hellre tala om skatter som skulle innebära att man inte
            har en miljöpolitik. Jag har faktiskt en fråga angående det. Jag
            har gått igenom ert budgetförslag. Å ena sidan försöker ni säga
            att ni tar ansvar för Sverige, å andra sidan har ni helt och hållet
            tappat jobbfrågan. Ni säger också att Sverigedemokraterna är en
            naturlig partner för er, men de har över huvud taget ingen klimatprofil
            i sin politik. Vi kan se att ni också har tappat väldigt mycket
            av det. Det här skulle jag vilja höra mer om i en annan debatt.
            Ledamoten har ju ingen möjlighet att svara på det nu. Vilken klimatpolitik
            har ni egentligen i detta sammanhang?
          </note>
          <note type="speaker">
            Anf. 57 HELENA VILHELMSSON (C):
          </note>
          <note>
            Fru talman! När landsbygden mår bra mår Sverige bra. På landsbygden
            utvinner många av våra stora exportbolag sina råvaror. Här produceras
            nästan all vår mat, och här skapas den förnybara energi och de
            biodrivmedel vi behöver för en riktig klimatomställning. Hit kommer
            besökare från hela världen för att uppleva vår natur. Hit åker
            människor i jakt på lugn och ro eller spänning.
          </note>
          <note>
            Stora delar av landsbygden, särskilt i nordvästra Sverige, står
            dock inför stora geografiska och demografiska utmaningar. Stora
            avstånd, vikan ­ de befolkningsutveckling och en hög andel äldre
            innebär att många på landsbygden betalar mer i skatt jämfört med
            i många andra kommuner, trots att de ofta får sämre offentlig
            service i utbyte. Enligt Statistiska cent ­ ralbyrån kommer den
            demografiska klyftan mellan stad och land att öka framöver. Det
            riskerar att förvärra en cykel av ännu högre skatter, ännu större
            avfolkning och ännu sämre ekonomiska förutsättningar. Vi måste
            bryta den negativa spiralen, och det är bråttom.
          </note>
          <note>
            Den här utvecklingen försätter inte bara landsbygden i ett ekonomiskt
            underläge, utan den utgör också en djup strukturell orättvisa.
            Landsbygdsbor har rätt till likvärdig vård, skola, omsorg, trygghet
            och infrastruktur som alla andra. De bör även ha likvärdiga ekonomiska
            förutsättningar. Om detta inte sker riskerar förtroendet för samhället
            att minska och missnöjet att breda ut sig.
          </note>
          <note>
            Fru talman! Trots att boende på landsbygden betalar högre skatt
            än genomsnittet tar det längre tid och kostar mer pengar för dem
            att ta sig till jobbet, skolan och servicekontoret. Man har sämre
            kollektivtrafik. Vi ser dessutom ofta att landsbygdsbor får gå
            samman för att samordna snöröjning, renhållning, va-nät, gatljus,
            lekplatser, badplatser, bryggor och bredband. Det är viktigt att
            landsbygdsbor kompenseras för de unika utmaning ­ ar de står inför.
            Vi måste därför ta ordentliga tag i den orättvisa skatteklyfta
            som i dag finns mellan stad och land.
          </note>
          <note>
            Fru talman! Klyftan mellan stad och land behöver slutas på flera
            fronter. Skatteutjämningssystemet innehåller från den 1 januari
            i år ett större fokus på gleshet. Det är en viktig reform för
            att stärka förutsättningar för glesbygdskommuner. Skatteutjämningssystemet
            är något vi alla här relaterar till, och vi ser olika behov av
            förändring. För Centerpartiet var det viktigast att ett fungerande
            system för landsbygden kom på plats.
          </note>
          <note>
            Dåligt underhållna vägar är vardag för många på landsbygden.
            Dess ­ utom kan man vara tvungen att betala ur egen ficka för
            den väg man bor utmed och färdas på. Samtidigt betalar man som
            alla andra vägarna via skattsedeln och bekostar övriga vägar.
          </note>
          <note>
            Att vägunderhållet med särskilt fokus på bärighet och tjälsäkring
            förstärks är en central del av januariavtalet. Anslaget för vägunderhåll
            var tidigare 118 miljoner för 2020. Under våren anslogs 300 miljoner
            extra, och i budgeten för 2021 har vi lyckats lägga in ytterligare
            500 miljoner.
          </note>
          <note>
            Centerpartiet driver dessutom frågan om ett landsbygdsavdrag
            för avgifter till samfälligheter. De boende på landsbygden kan
            då få avdrag för den samfällighetsavgift de betalar för bland
            annat vägar. Det som i en storstad är en självklarhet – att vägen
            har bärighet och är tjälsäkrad och snöplogad – måste landsbygdsbon
            ofta ordna resurser för ur egen ficka.
          </note>
          <note>
            Den pågående pandemin har gjort det uppenbart för alla att behovet
            av bredband i hela landet är en grundläggande del av infrastrukturen
            och nå ­ got som alla måste ha tillgång till. Nu satsas via överenskommelser
            i janua ­ riavtalet nästan 2 miljarder kronor under en femårsperiod
            på bredband i hela landet.
          </note>
          <note>
            Fru talman! Sänkt inkomstskatt för boende på landsbygden är ett
            viktigt steg bland flera som måste tas för att område för område
            bygga bort de strukturella orättvisor som i dag är uppenbara.
            Centerpartiet lanserade förslag om höjt grundavdrag i Almedalen
            2019 och ser redan nu ett första resultat i frågan.
          </note>
          <note>
            Det här förslaget innebär att boende i glest befolkade områden
            får en statlig skattereduktion. Det blir en skattesänkning för
            boende i drygt 70 kommuner i nordvästra Sverige. Det påverkar
            inte kommunernas skatte ­ intäkter, men har enligt Centerpartiet
            ett viktigt signalvärde. Jag yrkar bifall till utskottets förslag.
          </note>
          <note type="speaker">
            Anf. 58 FREDRIK SCHULTE (M) replik:
          </note>
          <note>
            Fru talman! Jag hade först egentligen tänkt ställa samma fråga
            till Cen ­ terpartiet som jag ställde till Socialdemokraterna,
            med tanke på att Social ­ demokraterna kanske inte riktigt gav
            något särskilt uttömmande svar om rättvisan i att vissa människor
            som bor i vissa kommuner ska få lägre skatt än andra. Men sedan
            slog det mig att det här med att gynna vissa grupper och ge särlösningar
            till vissa kommuner på många sätt är kärnan i Center ­ partiets
            politik. De vill sänka arbetsgivaravgiften, men inte för alla
            företag utan bara för dem som anställer unga. De vill ha regionstöd
            till vissa regio ­ ner men inte andra. De vill ha lägre skatt
            för vissa företag men inte andra företag. Nu handlar det om lägre
            skatt för vissa människor men inte andra människor.
          </note>
          <note>
            Vad vill jag då egentligen ha sagt med detta? Jo, jag vill ha
            sagt att Centerpartiet inte är ett parti för den som vill se marknadsliberala
            reformer. Marknadsliberala reformer och marknadsekonomi kräver
            nämligen likvärdiga regler som inte snedvrider konkurrens. Brinner
            man för de frågorna är det tydligt att Centerpartiet inte är valet.
          </note>
          <note>
            Vad jag däremot skulle vilja fråga Centerpartiets företrädare
            Helena Vilhelmsson är om hon kan förklara logiken bakom vilka
            kommuner man har valt ut. Jag ställde den frågan även till Socialdemokraterna,
            men fick inget vettigt svar. Varför ska medelstora städer som
            Östersund och Skel ­ lefteå få den här skattesänkningen, men inte
            Hofors, Grums, Laxå och Su ­ rahammar? Vilken är logiken bakom
            det? Det får ni väldigt gärna förklara.
          </note>
          <note>
            Ni får också väldigt gärna förklara logiken bakom att ni ger
            någon hundralapp till vissa människor på landsbygden – men inte
            alla – och sedan tar tusenlappar med andra handen genom höjd bensinskatt,
            höjd fordonsskatt och en återinförd flygskatt som kommer att stänga
            av flyglinjer till många avkrokar av landet. Snälla, förklara
            den här logiken!
          </note>
          <note type="speaker">
            Anf. 59 HELENA VILHELMSSON (C) replik:
          </note>
          <note>
            Fru talman! Jag vill börja med att backa ett steg så att vi kan
            se situa ­ tionen som den är i dag. Du nämnde marknadsliberala
            reformer , Fredrik Schulte . För att marknadsliberala reformer
            ska fungera behöver det som steg ett vara rättvisa förutsättningar.
            Det är ju basen. Centerpartiet menar att det inte är så i dag.
          </note>
          <note>
            Att just de här kommunerna har valts ut beror på att de ingår
            i stödområde A eller B, vilket också står i betänkandet. Ledamoten
            vet säkert varför vi har valt dem.
          </note>
          <note>
            Detta är ett första steg. Som jag sa i mitt anförande vill vi
            gå vidare för att på ett träffsäkert sätt nå ännu fler som drabbas
            av de strukturella orättvisor som sitter kvar efter många års
            centraliseringspolitik. Tycker Moderaterna att det är okej att
            boende i Undersåker i Jämtland ska betala sin egen väg, sin egen
            lekplats och sitt eget bibliotek? Det är ju de orättvisorna vi
            vill komma åt. Därmed tycker jag faktiskt att träffsäkerheten
            är ganska god.
          </note>
          <note>
            Generella skattesänkningar är jättebra, men de kan säkert i vissas
            ögon te sig väldigt olika. En generell skattesänkning ger mer
            i plånboken för rika på Östermalm likaväl som för andra.
          </note>
          <note>
            Jag menar att detta förslag har en ganska hög och bred träffsäkerhet.
            Det är ett första steg. Vi vill till exempel fortsätta att jobba
            med landsbygdsavdrag.
          </note>
          <note type="speaker">
            Anf. 60 FREDRIK SCHULTE (M) replik:
          </note>
          <note>
            Fru talman! Hög och bred träffsäkerhet? Vi pratar om ungefär
            100 kronor i månaden. Hold your horses! Det här kommer inte att
            få någon större inverkan på livet på landsbygden.
          </note>
          <note>
            Det som däremot kommer att få stor inverkan på livet på landsbygden
            är de höjda bensinskatterna, de höjda fordonsskatterna och flygskatten,
            som kommer att leda till att flyglinjer läggs ned. Det kommer
            att få negativ inverkan på livet på den riktiga landsbygden. Jag
            uppmanar människor att se igenom retoriken och se verkligheten.
            Det är en sak att stå här och säga fina ord, men den praktiska
            politiken slår faktiskt ganska brutalt mot många delar av landet.
          </note>
          <note>
            Jag noterar att vi inte får något vettigt svar på varför Östersund
            och Skellefteå, medelstora svenska städer, ska få den här skattesänkningen,
            medan mindre orter i till exempel Jämtland inte får den. Svaret
            kanske kommer i nästa replik – jag betvivlar det dock.
          </note>
          <note>
            Avslutningsvis skulle jag vilja reda ut begreppen lite. Det är
            ingen i Sverige som är emot att man ska ge stöd till delar av
            landet som har det kämpigare. Det finns inget parti och ingen
            riksdagsledamot som ifrågasätter det. Men för det har vi det kommunala
            skatteutjämningssystemet, som Helena Vilhelmsson nämnde i sitt
            inledningsanförande. Det är primärt genom det systemet man ska
            sköta den här fördelningen.
          </note>
          <note>
            Varför är det då så viktigt att det sker på det sättet? Jo, det
            är viktigt därför att man orsakar en snedvridning av konkurrensen
            om man hela tiden håller på och gör sådana här särlösningar, som
            Centerpartiet ständigt är så kära i, med sänkta arbetsgivaravgifter
            för just den gruppen, sänkta skatter för just den här typen av
            företag och nu sänkta inkomstskatter för vissa typer av människor
            beroende på var de bor. För att marknadsekonomi ska funka måste
            det vara så enhetliga regelverk som möjligt. Regional utjämning
            ska ske via det kommunala skatteutjämningssystemet för att man
            ska få ett transparent system och inte snedvridning.
          </note>
          <note type="speaker">
            Anf. 61 HELENA VILHELMSSON (C) replik:
          </note>
          <note>
            Fru talman! Jag är helt enig med ledamoten om att det allra viktigaste
            instrumentet här är ett fungerande skatteutjämningssystem. Därför
            var vi i Centerpartiet väldigt nöjda med att vi drev igenom ett
            gleshetsindex i skatteutjämningssystemet. Jag är inte alldeles
            säker på att Moderaterna var med på den pucken. Men det får vi
            ta i en annan debatt.
          </note>
          <note>
            Jag har över huvud taget inte pratat om summan i skattesänkningen.
            Jag kan göra det sedan. Men när jag pratar om träffsäkerhet menar
            jag att den här skattereformen faktiskt når dem som har konstaterat
            högre kostnader och inga andra. Sedan finns det fler som har det,
            och det har jag sagt.
          </note>
          <note>
            Fredrik Schulte! Du sa att du inte fick något svar på frågan
            om vad som kommer. Vi har sagt att nästa steg är att jobba för
            till exempel ett lands ­ bygdsavdrag. Regionala skattebaser är
            också någonting som vi vill jobba för. Det ligger långt fram i
            tiden, men det är en jätteviktig sak.
          </note>
          <note>
            Som avslutning kan vi återgå till summan. Jag tycker att det
            är lite intressant att det raljeras om den faktiska summan. Det
            talas om en pizza i månaden och så vidare. Jag undrar om det skulle
            låta likadant om vi – vilket gud förbjude – skulle stå inför ett
            beslut om en skattehöjning. Hade en skattehöjning på motsvarande
            summa varit lika irrelevant för människors vardag? Förmodligen
            inte! Detta säger att det finns ett stort signal ­ värde. Sedan
            kan man tycka vad man vill om hur viktigt det är. Men jag är ganska
            stolt över att vi vågar ta ett sådant här beslut. Vi ger en kraftig
            signal till den som bor i ett område med strukturella orättvisor:
            Vi ser dig, och vi kommer att ge dig en lättnad i vardagen!
          </note>
          <note type="speaker">
            Anf. 62 TREDJE VICE TALMANNEN:
          </note>
          <note>
            Jag påminner om att det är förnamn och efternamn som används
            i talarstolen och inte ”du”. Det gäller alla.
          </note>
          <note type="speaker">
            Anf. 63 TONY HADDOU (V):
          </note>
          <note>
            Fru talman! Sverige har stora och kraftigt ökande ekonomiska
            klyftor. Ojämlikheten syns på kartor – mellan regioner och inom
            våra städer. Av de tio rikaste kommunerna i Sverige finns åtta
            i Stockholms län. Alla de tio fattigaste ligger på landsbygden.
            Det är inte svårt att konstatera att landsbygden, bruksorterna
            och förorter lämnats efter. Förslaget vi debatterar i dag handlar
            om områden som ofta har högre kommunalskatt än övriga landet och
            sämre tillgång till offentlig service.
          </note>
          <note>
            Förslaget vi debatterar i dag handlar om områden som ofta har
            högre kommunalskatt än övriga landet och sämre tillgång till offentlig
            service. Förslaget löser inte de grundläggande problemen, utan
            det behövs rättvisa ekonomiska villkor för boende i kommuner i
            glest befolkade områden. Det behövs också en övergripande strategi
            som bygger på långsiktighet och ett tydligt ansvar för staten
            att se till att grundläggande samhällsservice finns i hela landet.
            Tillgången till offentlig service är avgörande för att människor
            ska kunna bo och leva sina liv. Statlig service måste också finnas
            tillgänglig även på landsbygd och i glesbygd.
          </note>
          <note>
            Vänsterpartiet vill se satsningar som berör samhällets alla delar,
            och det löses inte med en sådan här skattereduktion. Det här är
            naturligtvis inte tillräckligt av regeringen. Det behövs en bred
            skattereform som bygger på jämlikhet och ökade statliga resurser
            till välfärden.
          </note>
          <note>
            Samtidigt vill vi att systemet för den kommunala utjämningen
            förstärks. Det ska gå att bo i hela landet, och alla ska kunna
            ta del av väl fungerande välfärdsverksamheter. I dag har alla
            kommuner långt ifrån samma förutsättningar.
          </note>
          <note>
            De vidgade klassklyftorna har slitit isär samhället. De svikna
            delarna av Sverige har en sak gemensamt. Det är när marknadskrafter
            får fritt spelrum som butiker stängs och jobb försvinner. Marknaden
            frågar bara efter hur många som kan betala. Då dras resurserna
            till städerna och till centrum.
          </note>
          <note>
            Offentlig service ska inte styras av marknadslogik och enbart
            utgå från efterfrågan. Sverige ska vara ett land som håller ihop.
            Våra gemensamma rikedomar skapas av hela landets resurser och
            hela landets arbete. Då ska det också komma alla till del.
          </note>
          <note>
            För tittar vi på skattesystemet sticker Sverige ut genom att
            inte ta ut skatt på exempelvis vare sig arv, förmögenheter eller
            fastigheter. Ett exempel är den fastighetsskatt vi hade tidigare
            som omvandlats till en avgift där mångmiljonären i 20-miljonersvillan
            i storstaden inte betalar mer än den vanliga löntagaren i normalvillan
            i glesbygden.
          </note>
          <note>
            Men inte nog med att Sverige är unikt genom att varken ha skatt
            på arv, förmögenheter eller fastigheter. Sverige har gått ännu
            längre genom att införa bidrag som särskilt vänder sig till dem
            med ekonomiska resurser.
          </note>
          <note>
            Pengarna har alltså koncentrerats till de allra rikaste i Sverige.
            För att lösa frågan vi debatterar i dag krävs en kraftfull omfördelningspolitik.
          </note>
          <note type="speaker">
            Anf. 64 HAMPUS HAGMAN (KD):
          </note>
          <note>
            Fru talman! Kristdemokraterna arbetar för sänkta skatter. När
            vi har suttit i regering har vi varit med och sänkt skatterna.
            Den budget vi fick igenom ihop med Moderaterna 2018 bidrog till
            att sänka skatterna, och i våra oppositionsbudgetar har vi genom
            åren lagt fram olika förslag på skattesänkningar. Sänkta skatter
            är ett mål i sig. Det bidrar till ökad frihet för människor. Det
            ökar incitamenten för arbete och företagande. Det stärker hushållens
            ekonomi, ökar tillväxten och skapar fler jobb. I den budget vi
            nyss lade fram som svar på januaripartiernas budget föreslår vi
            sänkta skatter för alla.
          </note>
          <note>
            Januaripartierna – regeringen, Centerpartiet och Liberalerna
            – har valt en annan väg. I stället för skattesänkningar som kommer
            alla till del väljer de styrande partierna ut vissa grupper som
            man sänker skatterna för. Den här gången är det din bostadsort
            som avgör om det blir skattesänkning eller inte.
          </note>
          <note>
            Regeringens politik får mig att tänka på det gamla humorprogrammet
            Varan-TV, som ju glädjande nog är aktuellt igen. Där fanns det
            ett inslag med viktig samhällsinformation. Det lät ungefär så
            här: Nu börjar det lacka mot jul, och jultomten kommer i år att
            dela ut julklappar i följande kommuner: Höganäs, Mariestad, Göteborg
            postnummerområde 530 33 och Gällivare. God jul!
          </note>
          <note>
            Fru talman! Januaripartierna behandlar med detta förslag skattepolitiken
            på samma godtyckliga sätt som Varan-TV:s jultomte behandlade julklappsutdelningen.
            Hur kommer det sig annars att en undersköterska i landsbygdskommuner
            som Herrljunga och Emmaboda inte får en skattesänkning, medan
            en undersköterska i Ragunda eller Vansbro får det? Hur kommer
            det sig att den som bor på landsbygden i norra delen av Faluns
            kommun inte får en skattesänkning medan den som bor på andra sidan
            kommungränsen på landsbygden i Rättviks kommun får en skattesänkning?
          </note>
          <note>
            Skattesänkningen är inte bara godtycklig. Den bryter också mot
            principen om ett likabehandlande skattesystem. Detta är allvarligt
            därför att det riskerar att undergräva allmänhetens förtroende
            för skattesystemet och i förlängningen också förtroendet för staten.
            Dessutom är det olyckligt att ett skattesystem som redan är komplicerat
            nu blir ännu mer komplicerat. Det som kanske är allra mest konstigt
            i sammanhanget är att januaripartierna tvärtom har lovat att förenkla
            skattesystemet.
          </note>
          <note>
            Fru talman! Det är inte bara vi kristdemokrater som är motståndare
            till den här orättvisa och godtyckliga skattesänkningen. I remissvaren
            finns det ett tydligt motstånd. LO är emot , och Svenskt Näringsliv
            är emot. Akademikerförbundet SSR och TCO är emot. Konjunkturinstitutet
            och Umeå universitet menar att det saknas empiriska belägg som
            motiverar förslaget.
          </note>
          <note>
            Denna skattesänkning lider av stora brister. Vi i Kristdemokraterna
            säger i våra budgetmotioner nej till detta. Vår budget hade i
            stället inneburit skattesänkningar för alla. Dessutom ser vi till
            att färre löntagare, till exempel barnmorskor och poliser, betalar
            statlig skatt.
          </note>
          <note>
            Fru talman! Eftersom vårt budgetalternativ föll i riksdagens
            budgetomröstning förra hösten, och denna proposition är en konsekvens
            av den bud ­ get som antogs, kommer Kristdemokraterna att avstå
            från att delta i detta beslut.
          </note>
          <note type="speaker">
            Anf. 65 JOAR FORSSELL (L):
          </note>
          <note>
            Fru talman! Om man är en sådan som jag, som gillar att sänka
            skatter och tycker att folk skulle få behålla mer av sina egna
            pengar själva, blir man ganska glad när man hör socialdemokrater
            som talar om att skattesänkningar ger trygghet och skapar livschanser.
            Det var ungefär sammanfattningen av det socialdemokratiska inlägget
            här tidigare i debatten. Vi har hört vänsterpartister som även
            de skriver under på att sänka skatten. Det är ju fantastiskt!
            Den högervridningen av svensk ekonomisk politik är ju någonting
            som man bara har kunnat drömma om.
          </note>
          <note>
            Milton Friedman, ekonomen som vissa av oss här inne tycker om
            och andra säkert tycker mindre om, är kanske en av nutidens allra
            främsta na ­ tionalekonomer. Han sa ungefär följande, och nu översätter
            jag fritt och parafraserar lite grann. Han sa att han var för
            varje skattesänkning, över ­ allt, alltid och av vilka skäl som
            helst. Alla skattesänkningar är bra skatte ­ sänkningar, oavsett
            i vilket sammanhang, när, var, hur och varför. Man ska sänka skatten.
          </note>
          <note>
            Jag kan inte undvika att småle lite grann när jag tänker på Milton
            Fried ­ man i hans himmel, där han tittar ned på Socialdemokraterna
            och Vänster ­ partiet här i kammaren i dag. Han hade nog varit
            stolt över er vänsterpar ­ tier. Ni delar verkligen detta att
            skatten ska ned oavsett skäl, oavsett plats och oavsett tid.
          </note>
          <note>
            Fru talman! Det är klart att den här skattesänkningen inte har
            varit den skattesänkning i budgetarna från januaripartierna som
            har varit Liberalernas främsta skattepolitiska fråga. Precis som
            det har sagts här tidigare från till exempel Kristdemokraterna
            har en av våra främsta skattepolitiska frågor varit att få till
            en bred skattereform för att göra skattesystemet enklare och mer
            enhetligt.
          </note>
          <note>
            Då kan man tänka sig att det är märkligt att det här går på tvärs
            med detta. Ja, det är sant. Men poängen här är att det görs i
            väntan på en bred skattereform, innan vi har rott detta i hamn.
            Det kommer att ros i hamn med januaripartierna. I väntan på detta
            är det bra att sänka skattetrycket och sänka skatten så mycket
            som möjligt.
          </note>
          <note>
            När vi gör en sådan skattereform – som förmodligen kommer att
            vara tuff för alla inblandade partier men helt nödvändig för landet
            – kommer utgångspunkten i skatteläget att vara en lägre skatt
            än vad den hade varit än om man inte gör till exempel den här
            skattesänkningen. Det är naturligtvis väldigt viktigt.
          </note>
          <note>
            Det var någon här i kammaren i dag som hånade Socialdemokraternas
            skattesänkariver och sa att när Alliansen ville sänka skatten
            blev man ut ­ skälld av Socialdemokraterna, men nu vill Socialdemokraterna
            själva sän ­ ka skatten. Ja, när Socialdemokraterna vill sänka
            skatten verkar vissa så kallade högerpartier i den här salen vilja
            skälla ut dem, men när man själva vill sänka skatten slår man
            sig för bröstet.
          </note>
          <note>
            Jag skulle vilja säga, fru talman, att en skattekrona mindre
            till staten och en skattekrona mer i en medborgares plånbok är
            någonting positivt. För som Milton Friedman sa: Vi är för skattesänkningar
            överallt, alltid och av vilka skäl som helst.
          </note>
          <note>
            I det här fallet är det en riktad skattesänkning, och jag ser
            gärna att den i framtiden breddas så att det blir fler och fler.
            Det har påtalats tidigare här i talarstolen att det finns kommuner
            och orter i Sverige som förmodligen skulle behöva skattesänkningar
            mer än vissa av dem som nu omfattas.
          </note>
          <note>
            Det är ett skäl till att återkomma till reformen och utvidga
            den så att fler får sänkt skatt. Det är inte ett skäl till att
            vara emot reformen, utan det är ett skäl till att vilja ha reformen
            och gå ännu längre så att fler får sänkt skatt. Allra helst skulle
            varenda kotte i det här landet få sänkt arbetsgivaravgift.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            Ajournering
          </note>
          <note>
            Kammaren beslutade kl. 13.11 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 19 Beslut om ärenden som slutdebatterats vid dagens sammanträde
          </note>
          <note>
            KU3 En moderniserad radio- och tv-lag
          </note>
          <note>
            Punkt 2 (Det medieetiska systemet och public service)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 1 : 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Omförhandla AV-direktivet)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 KD, 3 MP
          </note>
          <note>
            För res. 3 : 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU4 Några sekretessfrågor på finansmarknadsområdet
          </note>
          <note>
            Kammaren biföll utskottets förslag.
          </note>
          <note>
            FiU9 Riksrevisorns årliga rapport 2020
          </note>
          <note>
            Kammaren biföll utskottets förslag.
          </note>
          <note>
            FiU12 Tillfällig ändring i Första–Fjärde AP-fondens placeringsregler
            med anledning av covid ‑ 19
          </note>
          <note>
            Kammaren biföll utskottets förslag.
          </note>
          <note>
            FiU29 Några frågor om clearing av OTC-derivat och om transak
            ­ tioner för värdepappersfinansiering
          </note>
          <note>
            Kammaren biföll utskottets förslag.
          </note>
          <note>
            FiU31 Medgivande för Riksbanken att ge kredit till IMF
          </note>
          <note>
            Kammaren biföll utskottets förslag.
          </note>
          <note>
            FöU3 En effektivare kommunal räddningstjänst
          </note>
          <note>
            Punkt 2 (Överlåtande av inledande åtgärder vid en räddningsinsats)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 2 : 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 3 (MSB:s tillsynsansvar i fråga om kommunerna)
          </note>
          <note>
            1. utskottet
          </note>
          <note>
            2. res. 3 (M)
          </note>
          <note>
            Votering:
          </note>
          <note>
            44 för utskottet
          </note>
          <note>
            11 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP
          </note>
          <note>
            För res. 3 : 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 10 (Kommunernas förebyggande arbete)
          </note>
          <note>
            1. utskottet
          </note>
          <note>
            2. res. 8 (KD)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 8
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP
          </note>
          <note>
            För res. 8 : 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 16 (Skogsbrandsbekämpning)
          </note>
          <note>
            1. utskottet
          </note>
          <note>
            2. res. 9 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 9
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 9 : 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 20 (Utbildningsverksamhet)
          </note>
          <note>
            1. utskottet
          </note>
          <note>
            2. res. 13 (C)
          </note>
          <note>
            Kammaren biföll utskottets förslag med acklamation.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU3 Riksrevisionens rapport om effektiviteten i förmedlingsverksamheten
          </note>
          <note>
            1. utskottet
          </note>
          <note>
            2. res. (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. : 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            AU4 ILO:s hundraårsdeklaration för framtidens arbetsliv
          </note>
          <note>
            Kammaren biföll utskottets förslag.
          </note>
          <note>
            NU8 Kommissionens vitbok om utländska subventioner på den inre
            marknaden
          </note>
          <note>
            Utskottets f örslag till beslut med g odkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (SD)
          </note>
          <note>
            3. motiveringen i res. 2 (V)
          </note>
          <note>
            Förberedande votering:
          </note>
          <note>
            10 för res. 1
          </note>
          <note>
            4 för res. 2
          </note>
          <note>
            41 avstod
          </note>
          <note>
            294 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            41 för utskottet
          </note>
          <note>
            10 för res. 1
          </note>
          <note>
            4 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 1 : 10 SD
          </note>
          <note>
            Avstod: 4 V
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            SkU4 Delegationsbestämmelser för Skatterättsnämnden och Forskarskattenämnden
            och några ändringar i fråga om informationsutbyte på skatteområdet
          </note>
          <note>
            Kammaren biföll utskottets förslag.
          </note>
          <note>
            SkU2 Riksrevisionens rapport om RUT-avdraget
          </note>
          <note>
            Punkt 1 (Löpande utvärdering av RUT-avdragets effekter)
          </note>
          <note>
            1. utskottet
          </note>
          <note>
            2. res. (C)
          </note>
          <note>
            Votering:
          </note>
          <note>
            50 för utskottet
          </note>
          <note>
            5 för res.
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP
          </note>
          <note>
            För res. : 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            SkU6 Skattereduktion för boende i vissa glest befolkade områden
            – regional skattereduktion
          </note>
          <note>
            Punkt 1 (Skattereduktion för boende i vissa glest befolkade områden
            – regional skattereduktion)
          </note>
          <note>
            1. utskottet
          </note>
          <note>
            2. res. (M, SD)
          </note>
          <note>
            Votering:
          </note>
          <note>
            31 för utskottet
          </note>
          <note>
            21 för res.
          </note>
          <note>
            3 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. : 11 M, 10 SD
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 5 2 SD, 26 C, 23 V, 19 KD, 16 L, 13
            MP, 2 -
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:28 Riksrevisionens rapport om tillväxthämmande incitament
            i den kommunala inkomstutjämningen
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 20 oktober
          </note>
          <note>
            2020/21:69 Oskuldsintyg och så kallade oskuldsoperationer
          </note>
          <note>
            av Amineh Kakabaveh (-)
          </note>
          <note>
            till socialminister Lena Hallengren (S)
          </note>
          <note>
            2020/21:70 En renodling av polisens uppdrag
          </note>
          <note>
            av Marléne Lund Kopparklint (M)
          </note>
          <note>
            till statsrådet Mikael Damberg (S)
          </note>
          <note>
            2020/21:71 Transportstyrelsens hantering av trafiktillstånd
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 oktober
          </note>
          <note>
            2020/21:249 En enklare och tryggare process kring skyddsjakt
            på varg
          </note>
          <note>
            av Marléne Lund Kopparklint (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:250 Upprätthållandet av intervallet 170-270 vargar
          </note>
          <note>
            av Marléne Lund Kopparklint (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:251 Förändringar i planering av infrastruktur
          </note>
          <note>
            av Lotta Olsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 23 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 21 oktober
          </note>
          <note>
            2020/21:192 Attityder gentemot kristna i Sverige
          </note>
          <note>
            av Björn Söder (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 24 Kammaren åtskildes kl. 16 . 12 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 14 anf. 28 (delvis)
            ,
          </note>
          <note>
            av tredje vice talmannen därefter till och med § 18 anf. 63 (delvis)
            ,
          </note>
          <note>
            av andre vice talmannen därefter till ajourneringen kl. 13.11
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ordförande i utskott
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 En moderniserad radio- och tv-lag
          </note>
          <note>
            Konstitutionsutskottets betänkande 2020/21:KU3
          </note>
          <note>
            Anf. 1 ARON EMILSSON (SD)
          </note>
          <note>
            Anf. 2 CHRISTER NYLANDER (L)
          </note>
          <note>
            Anf. 3 IDA KARKIAINEN (S)
          </note>
          <note>
            Anf. 4 ERIK OTTOSON (M)
          </note>
          <note>
            Anf. 5 MIA SYDOW MÖLLEBY (V)
          </note>
          <note>
            (Beslut fattades under § 19.)
          </note>
          <note>
            § 7 Några sekretessfrågor på finansmarknadsområdet
          </note>
          <note>
            Konstitutionsutskottets betänkande 2020/21:KU4
          </note>
          <note>
            (Beslut fattades under § 19.)
          </note>
          <note>
            § 8 Riksrevisorns årliga rapport 2020
          </note>
          <note>
            Finansutskottets betänkande 2020/21:FiU9
          </note>
          <note>
            (Beslut fattades under § 19.)
          </note>
          <note>
            § 9 Tillfällig ändring i Första–Fjärde AP-fondens placeringsregler
            med anledning av covid-19
          </note>
          <note>
            Finansutskottets betänkande 2020/21:FiU12
          </note>
          <note>
            (Beslut fattades under § 19.)
          </note>
          <note>
            § 10 Några frågor om clearing av OTC-derivat och om transaktioner
            för värdepappersfinansiering
          </note>
          <note>
            Finansutskottets betänkande 2020/21:FiU29
          </note>
          <note>
            (Beslut fattades under § 19.)
          </note>
          <note>
            § 11 Medgivande för Riksbanken att ge kredit till IMF
          </note>
          <note>
            Finansutskottets betänkande 2020/21:FiU31
          </note>
          <note>
            (Beslut fattades under § 19.)
          </note>
          <note>
            § 12 En effektivare kommunal räddningstjänst
          </note>
          <note>
            Försvarsutskottets betänkande 2020/21:FöU3
          </note>
          <note>
            Anf. 6 ALEXANDRA ANSTRELL (M)
          </note>
          <note>
            Anf. 7 CAROLINE NORDENGRIP (SD)
          </note>
          <note>
            Anf. 8 LINDA MODIG (C)
          </note>
          <note>
            Anf. 9 HANNA GUNNARSSON (V)
          </note>
          <note>
            Anf. 10 MIKAEL OSCARSSON (KD)
          </note>
          <note>
            Anf. 11 KALLE OLSSON (S)
          </note>
          <note>
            Anf. 12 HANNA GUNNARSSON (V) replik
          </note>
          <note>
            Anf. 13 KALLE OLSSON (S) replik
          </note>
          <note>
            Anf. 14 HANNA GUNNARSSON (V) replik
          </note>
          <note>
            Anf. 15 KALLE OLSSON (S) replik
          </note>
          <note>
            (Beslut fattades under § 19.)
          </note>
          <note>
            § 13 Riksrevisionens rapport om effektiviteten i förmedlingsverksamheten
          </note>
          <note>
            Arbetsmarknadsutskottets betänkande 2020/21:AU3
          </note>
          <note>
            Anf. 16 MATS GREEN (M)
          </note>
          <note>
            Anf. 17 EBBA HERMANSSON (SD)
          </note>
          <note>
            Anf. 18 SOFIA DAMM (KD)
          </note>
          <note>
            Anf. 19 SERKAN KÖSE (S)
          </note>
          <note>
            Anf. 20 MARTIN ÅDAHL (C)
          </note>
          <note>
            Anf. 21 MATS GREEN (M) replik
          </note>
          <note>
            Anf. 22 TALMANNEN
          </note>
          <note>
            Anf. 23 MARTIN ÅDAHL (C) replik
          </note>
          <note>
            Anf. 24 MATS GREEN (M) replik
          </note>
          <note>
            Anf. 25 MARTIN ÅDAHL (C) replik
          </note>
          <note>
            Anf. 26 ALI ESBATI (V)
          </note>
          <note>
            Anf. 27 MALIN DANIELSSON (L)
          </note>
          <note>
            (Beslut fattades under § 19.)
          </note>
          <note>
            § 14 ILO:s hundraårsdeklaration för framtidens arbetsliv
          </note>
          <note>
            Arbetsmarknadsutskottets betänkande 2020/21:AU4
          </note>
          <note>
            Anf. 28 JOHAN ANDERSSON (S)
          </note>
          <note>
            Anf. 29 CICZIE WEIDBY (V)
          </note>
          <note>
            (Beslut fattades under § 19.)
          </note>
          <note>
            § 15 Kommissionens vitbok om utländska subventioner på den inre
            marknaden
          </note>
          <note>
            Näringsutskottets utlåtande 2020/21:NU8
          </note>
          <note>
            Anf. 30 TOBIAS ANDERSSON (SD)
          </note>
          <note>
            Anf. 31 LORENA DELGADO VARAS (V)
          </note>
          <note>
            Anf. 32 MATHIAS TEGNÉR (S)
          </note>
          <note>
            Anf. 33 ANN-CHARLOTTE HAMMAR JOHNSSON (M)
          </note>
          <note>
            Anf. 34 TOBIAS ANDERSSON (SD)
          </note>
          <note>
            (Beslut fattades under § 19.)
          </note>
          <note>
            § 16 Delegationsbestämmelser för Skatterättsnämnden och Forskarskattenämnden
            och några ändringar i fråga om informationsutbyte på skatteområdet
          </note>
          <note>
            Skatteutskottets betänkande 2020/21:SkU4
          </note>
          <note>
            (Beslut fattades under § 19.)
          </note>
          <note>
            § 17 Riksrevisionens rapport om RUT-avdraget
          </note>
          <note>
            Skatteutskottets betänkande 2020/21:SkU2
          </note>
          <note>
            Anf. 35 HELENA VILHELMSSON (C)
          </note>
          <note>
            Anf. 36 ANNA VIKSTRÖM (S)
          </note>
          <note>
            Anf. 37 BORIANA ÅBERG (M)
          </note>
          <note>
            Anf. 38 TONY HADDOU (V)
          </note>
          <note>
            Anf. 39 BORIANA ÅBERG (M) replik
          </note>
          <note>
            Anf. 40 TONY HADDOU (V) replik
          </note>
          <note>
            Anf. 41 BORIANA ÅBERG (M) replik
          </note>
          <note>
            Anf. 42 TONY HADDOU (V) replik
          </note>
          <note>
            Anf. 43 HELENA VILHELMSSON (C) replik
          </note>
          <note>
            Anf. 44 TONY HADDOU (V) replik
          </note>
          <note>
            Anf. 45 HELENA VILHELMSSON (C) replik
          </note>
          <note>
            Anf. 46 TONY HADDOU (V) replik
          </note>
          <note>
            Anf. 47 HAMPUS HAGMAN (KD)
          </note>
          <note>
            Anf. 48 JOAR FORSSELL (L)
          </note>
          <note>
            (Beslut fattades under § 19.)
          </note>
          <note>
            § 18 Skattereduktion för boende i vissa glest befolkade områden
            – regional skattereduktion
          </note>
          <note>
            Skatteutskottets betänkande 2020/21:SkU6
          </note>
          <note>
            Anf. 49 FREDRIK SCHULTE (M)
          </note>
          <note>
            Anf. 50 ERIC WESTROTH (SD)
          </note>
          <note>
            Anf. 51 SULTAN KAYHAN (S)
          </note>
          <note>
            Anf. 52 FREDRIK SCHULTE (M) replik
          </note>
          <note>
            Anf. 53 TREDJE VICE TALMANNEN
          </note>
          <note>
            Anf. 54 SULTAN KAYHAN (S) replik
          </note>
          <note>
            Anf. 55 FREDRIK SCHULTE (M) replik
          </note>
          <note>
            Anf. 56 SULTAN KAYHAN (S) replik
          </note>
          <note>
            Anf. 57 HELENA VILHELMSSON (C)
          </note>
          <note>
            Anf. 58 FREDRIK SCHULTE (M) replik
          </note>
          <note>
            Anf. 59 HELENA VILHELMSSON (C) replik
          </note>
          <note>
            Anf. 60 FREDRIK SCHULTE (M) replik
          </note>
          <note>
            Anf. 61 HELENA VILHELMSSON (C) replik
          </note>
          <note>
            Anf. 62 TREDJE VICE TALMANNEN
          </note>
          <note>
            Anf. 63 TONY HADDOU (V)
          </note>
          <note>
            Anf. 64 HAMPUS HAGMAN (KD)
          </note>
          <note>
            Anf. 65 JOAR FORSSELL (L)
          </note>
          <note>
            (Beslut fattades under § 19.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 19 Beslut om ärenden som slutdebatterats vid dagens sammanträde
          </note>
          <note>
            KU3 En moderniserad radio- och tv-lag
          </note>
          <note>
            KU4 Några sekretessfrågor på finansmarknadsområdet
          </note>
          <note>
            FiU9 Riksrevisorns årliga rapport 2020
          </note>
          <note>
            FiU12 Tillfällig ändring i Första–Fjärde AP-fondens placeringsregler
            med anledning av covid ‑ 19
          </note>
          <note>
            FiU29 Några frågor om clearing av OTC-derivat och om transaktioner
            för värdepappersfinansiering
          </note>
          <note>
            FiU31 Medgivande för Riksbanken att ge kredit till IMF
          </note>
          <note>
            FöU3 En effektivare kommunal räddningstjänst
          </note>
          <note>
            AU3 Riksrevisionens rapport om effektiviteten i förmedlingsverksamheten
          </note>
          <note>
            AU4 ILO:s hundraårsdeklaration för framtidens arbetsliv
          </note>
          <note>
            NU8 Kommissionens vitbok om utländska subventioner på den inre
            marknaden
          </note>
          <note>
            SkU4 Delegationsbestämmelser för Skatterättsnämnden och Forskarskattenämnden
            och några ändringar i fråga om informationsutbyte på skatteområdet
          </note>
          <note>
            SkU2 Riksrevisionens rapport om RUT-avdraget
          </note>
          <note>
            SkU6 Skattereduktion för boende i vissa glest befolkade områden
            – regional skattereduktion
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftligt svar på fråga
          </note>
          <note>
            § 24 Kammaren åtskildes kl. 16.12.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
