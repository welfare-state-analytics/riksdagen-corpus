<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--29</head>
          <docDate when="2020-11-04 00:00:00">2020-11-04 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 14 oktober justerades.
          </note>
          <note>
            § 2 Anmälan om kompletteringsval
          </note>
          <note>
            Tredje vice talmannen meddelade att Moderaternas riksdagsgrupp
            anmält Mats Sander som suppleant i socialutskottet under Ulrika
            Heindorffs ledighet och Richard Herrey som suppleant i konstitutionsutskottet
            under Erik Ottosons ledighet.
          </note>
          <note>
            Tredje vice talmannen förklarade vald under tiden den 2 november
            2020 – 2 maj 2021 till
          </note>
          <note>
            suppleant i socialutskottet
          </note>
          <note>
            Mats Sander (M)
          </note>
          <note>
            Tredje vice talmannen förklarade vald under tiden den 8 december
            2020 – 31 januari 2021 till
          </note>
          <note>
            suppleant i konstitutionsutskottet
          </note>
          <note>
            Richard Herrey (M)
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 57
          </note>
          <note>
            Till riksdagen
          </note>
          <note>
            Interpellation 2020/21:57 Bullerregler och Sverigeförhandlingen
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras tisdagen den 17 november
            2020.
          </note>
          <note>
            Skälet till dröjsmålet är sjukdom.
          </note>
          <note>
            Stockholm den 3 november 2020
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:71
          </note>
          <note>
            Till riksdagen
          </note>
          <note>
            Interpellation 2020/21:71 Transportstyrelsens hantering av trafiktillstånd
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras tisdagen den 17 november
            2020.
          </note>
          <note>
            Skälet till dröjsmålet är sjukdom.
          </note>
          <note>
            Stockholm den 3 november 2020
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:85
          </note>
          <note>
            Till riksdagen
          </note>
          <note>
            Interpellation 2020/21:85 Taiwans deltagande i WHO
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras fredagen den 20 november
            2020.
          </note>
          <note>
            Skälet till dröjsmålet är resor.
          </note>
          <note>
            Stockholm den 2 november 2020
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            Interpellation 2020/21:101
          </note>
          <note>
            Till riksdagen
          </note>
          <note>
            Interpellation 2020/21:101 Vård vid förlossningspsykoser
          </note>
          <note>
            av Robert Hannah (L)
          </note>
          <note>
            Interpellationen kommer att besvaras tisdagen den 17 november
            2020.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 3 november 2020
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 4 Anmälan om faktapromemorior
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissio ­ nen hade kommit in och överlämnats
            till utskott:
          </note>
          <note>
            2020/21:FPM22 Förordning om införande av screen ­ ing för tredjelandsmedborgare
            vid yttre gräns COM(2020) 612 till socialförsäkringsutskottet
          </note>
          <note>
            2020/21:FPM24 Handlingsplan för att ta tullunionen till nästa
            nivå COM(2020) 581 till skatteutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:42 till justitieutskottet
          </note>
          <note>
            2020/21:43 och 44 till miljö- och jordbruksutskottet
          </note>
          <note>
            Motioner
          </note>
          <note>
            2020/21:3734 och 3741 till utrikesutskottet
          </note>
          <note>
            2020/21:3735, 3744 och 3745 till utrikesutskottet
          </note>
          <note>
            2020/21:3738 till miljö- och jordbruksutskottet
          </note>
          <note>
            2020/21:3743 och 3747–3749 till försvarsutskottet
          </note>
          <note>
            2020/21:3736 och 3742 till utrikesutskottet
          </note>
          <note>
            2020/21:3733 och 3746 till civilutskottet
          </note>
          <note>
            2020/21:3737, 3739 och 3740 till näringsutskottet
          </note>
          <note>
            EU-dokument
          </note>
          <note>
            COM(2020) 613 till socialförsäkringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 11 januari 2021 .
          </note>
          <note>
            COM(2020) 652 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 15 januari 2021 .
          </note>
          <note>
            COM(2020) 690 till utrikesutskottet
          </note>
          <note>
            § 6 Omständigheter som särskilt ska beaktas som skäl för livstids
            fängelse för mord
          </note>
          <note>
            Justitieutskottets betänkande 2020/21:JuU31
          </note>
          <note>
            Omständigheter som särskilt ska beaktas som skäl för livstids
            fängelse för mord
          </note>
          <note>
            föredrogs.
          </note>
          <note type="speaker">
            Anf. 1 PETTER LÖBERG (S):
          </note>
          <note>
            Fru talman och åhörare! Det har varit en tuff natt på många sätt.
            Vi är många som har varit vakna för att följa vad som händer på
            andra sidan Atlanten. Det gör väl att man är lite mosig.
          </note>
          <note>
            Jag har också sovit dåligt av ett annat skäl. I går, strax efter
            att jag hade lämnat min hemstad Borås, ägde en skjutning rum precis
            där tåget far förbi. Man kan naturligtvis inte dra några definitiva
            slutsatser, men vi kan konstatera att en ung människa med tidigare
            kopplingar till gängkriminella sköts på öppen gata i centrala
            Borås i går. Hans liv gick inte att rädda. Detta är ytterligare
            ett förspillt liv i den våldsspiral som har drabbat vårt land
            och som plågar oss – det gissel vi ser.
          </note>
          <note>
            Hemmavid har vi kunnat se den här upptrappningen under en längre
            tid. Incidenter som till en början kan se bagatellartade ut har
            följts av våldsyttringar och utagerande. Lite tafatta skott i
            luften har följts av skjutningar mot människor. En frisör skjuts
            när det troligtvis var kunden som var måltavlan. Vi ser hur våldet
            blir grövre och grövre i en våldsspiral. Bostäder och restauranger
            beskjuts. Detta har skett den senaste månaden i min hemstad Borås.
          </note>
          <note>
            Det är naturligtvis att dra det alldeles för långt att säga att
            allt detta definitivt hänger ihop. Rättskedjan får göra sitt bästa
            för att reda ut detta och bedöma vad som ska hända. Men vi ser
            att många har sett detta komma. Och det är inte unikt. I hundratals
            fall i vårt land släcks människors liv i en slutpunkt för dessa
            meningslösa spiraler.
          </note>
          <note>
            Vi är i denna kammare, som vi har talat om många gånger, helt
            överens om att detta måste få ett slut. Vi måste vara extremt
            tydliga. Vi socialdemokrater säger gång på gång att vi aldrig
            kommer att ge upp kampen mot den grova brottsligheten och kampen
            för att få bort grogrunden för dessa grova brott – den grogrund
            där grov kriminalitet och utanförskap frodas. Vi kommer aldrig
            att ge upp kampen mot brotten och deras orsaker.
          </note>
          <note>
            Det är ingen tillfällighet att händelsen i går ägde rum just
            i Borås. Vi har två av de så kallade särskilt utsatta områdena
            i vårt land. Två av tjugosex finns i en stad med 110 000 invånare.
            Det handlar om segregerade skolor och bostadsmiljöer, hög arbetslöshet
            och dåliga skolresultat. Det handlar om genuint misslyckad integration.
            Men dessa områden är också fulla av hjältar som arbetar kompensatoriskt
            i skola och socialtjänst. Det handlar om grannar som försöker
            att lösa konflikter mellan människor. Men de destruktiva krafterna
            är starka.
          </note>
          <note>
            Om man går in på dagens ärende kan också en parallell dras. I
            ett av dessa områden, Hässleholmen, ägde ett fruktansvärt brott
            rum 2017. En ung man i 20-årsåldern blev knivmördad, och två andra
            unga män blev väldigt svårt huggna och svävade mellan liv och
            död men klarade sig.
          </note>
          <note>
            I tingsrätten utdömdes hösten 2017 ett livstidsstraff för den
            person som ansågs vara huvudman i detta dåd. De andra personerna
            fick tolvåriga fängelsestraff. Det är viktigt att poängtera att
            straffen för de två personer som var delaktiga i mordförsöket
            och mordet skärptes i hovrätten. De fick också livstid. Av de
            160 personer som i dag sitter inne på livstid på svenska anstalter
            har 3 koppling till den enstaka händelsen.
          </note>
          <note>
            Vad som hände med området kan många vittna om. Jag har själv
            pratat med många personer som säger att det var som att syre tillfördes
            till området när den huvudman som i många år hade upprätthållit
            ett skräckvälde i Hässleholmen rycktes bort.
          </note>
          <note>
            Man kan också, efter ett reportage i veckan, konstatera att de
            inte heller har varit några mönsterfångar på anstalten, utan listan
            över överträdelser och misshandelsfall även på anstalten är diger.
            De är väl på den plats där de förtjänar att vara och där de i
            bästa fall får den vård de behöver.
          </note>
          <note>
            I dag talar vi om lagens strängaste straff. Vi är många erfarna
            rättspolitiker i denna sal, och vi vet att det inte är avgörande
            om det handlar om 18 års fängelse eller livstid när man står där
            hög som ett hus, svettig och rädd med revolvern i sin hand, med
            uppdrag att döda. Det är helt andra och mycket kraftigare bevekelsegrunder
            som gör att man bestämmer sig för det ena eller det andra. Men
            vi vet också att det finns ett viktigt signalvärde här.
          </note>
          <note>
            Det har, som ni vet, varit fara för skarp lagstiftning. Nu kommer
            detta troligtvis att landa i ett tillkännagivande. Jag vill tacka
            oppositionen för att man har lyssnat in Lagrådets och remissinstansernas
            synpunkter.
          </note>
          <note>
            Det finns naturligtvis en del konstitutionella aspekter som vi
            har diskuterat vid utskottssammanträdena när det gäller att stifta
            lag i utskotten och gena förbi regeringen. Man kan ha synpunkter
            på detta. Jag tror att det kan finnas möjlighet att göra detta
            i specifika fall, om smärre justeringar ska göras eller det råder
            politisk konsensus kring speciella frågor. Då kan man naturligtvis
            göra detta. Men här talar vi faktiskt om det yttersta exemplet
            på statens våldsutövning: att låsa in en människa på livstid för
            något den gjort. Det redskapet som staten har måste vi hantera
            med varsamhet.
          </note>
          <note>
            Jag är som sagt tacksam för att oppositionen har tagit sitt förnuft
            till fånga och gör ett tillkännagivande som jag egentligen tycker
            är helt rimligt. Det är att sparka in en öppen dörr att säga att
            vi ska utvärdera lagstiftningen och se över och justera om det
            krävs. Vi är överens om att det i normalfallet ska vara livstid
            för mord; det har vi varit under lång tid.
          </note>
          <note>
            Vi vill avvakta – det är det som föranleder vår reservation –
            de praktiska rättstillämpningarna av den lag som faktiskt infördes
            först den 1 januari innevarande år. Vi behöver se hur rättstillämpningen
            utvecklas. De fall som finns tyder på att man har lyssnat in och
            sett den lagstiftningsskärpning som vi tog beslut om i denna kammare
            och som infördes så sent som i januari i år.
          </note>
          <note>
            Fru talman! Avslutningsvis vill jag yrka bifall till vår reservation.
          </note>
          <note type="speaker">
            Anf. 2 LINDA WESTERLUND SNECKER (V):
          </note>
          <note>
            Fru talman! Många regeringar har försökt och misslyckats med
            att skärpa straffet för mord för att få igenom att livstidsstraffet
            ska dömas ut i fler fall än vad som sker i dag. Misslyckanden
            har helt enkelt skett för att lagstiftning är svårt.
          </note>
          <note>
            Domstolar dömer efter den taffliga lagstiftning som riksdagen
            beslutar om. Och när det kommer till livstidsstraffet har riksdagen
            just gjort ett taffligt lagstiftningsarbete. Det gäller även i
            dag.
          </note>
          <note>
            Domstolarna har helt enkelt inte kunnat göra det lagstiftaren
            velat. Så blir det ibland. Men vad riksdagen då har gjort, med
            hjälp av bland annat Moderaterna, är att man kört huvudet i väggen
            igen och igen och igen. Samtidigt har man vetat att detta arbete
            inte kommer att lyckas. Och här står vi i dag med ett misslyckat
            lagstiftningsförsök.
          </note>
          <note>
            Att döma en person till livstidsstraff tar bort all anledning
            för den personen att rehabilitera sitt kriminella beteende. Vet
            man inte hur lång tid som man kommer att sitta på anstalt finns
            det inte heller någon mening med att gå behandlingsprogram, utbilda
            sig eller arbeta under anstaltstid ­ en.
          </note>
          <note>
            Det är däremot oerhört mycket mer motiverande att veta hur lång
            tid man ska sitta på anstalt. Då kan man anpassa och planera sin
            behandlingsperiod efter det.
          </note>
          <note>
            Ingen vill att personer som sitter av långa straff ska fortsätta
            sina kriminella liv. Men då är det också upp till riksdagen att
            besluta om de bästa förutsättningarna för att det inte ska ske.
            Det görs inte i dag. Intresset för att rehabilitera och stoppa
            kriminalitet är noll. Däremot är det ett totalt fokus på att straffa
            utan innehåll.
          </note>
          <note>
            Det är ett hån mot brottsoffer när politiker inte bryr sig om
            vad som sker med den dömda personen efter straffet och när det
            inte läggs tid och resurser på att få dessa män att inte mörda
            igen. Det handlar om att förebygga gängkriminalitet genom insatser
            i utsatta områden som bygger upp ett långsiktigt tryggt samhälle
            med skola, socialtjänst och bostäder eller om att förändra maskulinitetsnormer
            och mäns aggressiva beteenden som gör att kvinnor misshandlas,
            våldtas och mördas varje dag.
          </note>
          <note>
            Men det som det läggs mest resurser på är att låsa in dessa män
            när de redan har mördat och våldtagit.
          </note>
          <note>
            Jag kommer att använda all min politiska tid så att jag kan se
            medborgare och brottsoffer i ögonen och säga att jag gjorde det
            jag kunde för att förebygga brott och se till att brott inte begås.
          </note>
          <note>
            Men ni från socialdemokrater till moderater lägger er brinnande
            energi på att låsa in folk när det redan är för sent. Sedan släpper
            ni ut dem utan att de får förutsättningar att inte fortsätta sina
            kriminella liv.
          </note>
          <note>
            Jag yrkar bifall till reservationen och det särskilda yttrandet
            från Vänsterpartiet om att motionen ska avslås och att livstidsstraffet
            ska tas bort.
          </note>
          <note type="speaker">
            Anf. 3 PERNILLA STÅLHAMMAR (MP):
          </note>
          <note>
            Fru talman! Det är en speciell morgon efter en speciell natt
            av valvaka. Jag vill hälsa från Johanna, min kollega, som inte
            kunde ta sig hit i dag på grund av den pandemi som vi lever i.
            Jag har med kort varsel gått in för att ta denna debatt.
          </note>
          <note>
            Fru talman! År 2019 polisanmäldes 28 000 fall av kvinnomisshandel.
            Man tänker att det är ungefär en fjärdedel av alla fall, för de
            flesta vågar inte polisanmäla. De ser inte att det finns någon
            anledning att polisanmäla, för det leder ändå inte till fällande
            dom. Man kan säga att ytterligare 100 000 kvinnor har varit utsatta
            för misshandel av någon närstående man.
          </note>
          <note>
            I de värsta fallen – det var 16 sådana år 2019 – överlevde kvinnorna
            inte misshandeln från sina män.
          </note>
          <note>
            Att inte vara trygg i sin egen bostad är nog bland det värsta
            man kan vara med om. Tänk att inte ha en plats som man kan gå
            till, där det finns en lugn vrå där man kan vila ut! Tänk att
            varje dag komma till ett hem där man kanske kommer att utsättas
            för våld!
          </note>
          <note>
            Inte sällan finns det ett barn som bevittnar dessa brott. Inte
            sällan har det varit ett eller flera barn som har sett när en
            partner eller före detta partner har mördat mamman.
          </note>
          <note>
            Fru talman! Hur läker man sådana sår? Vi lever just nu i en väldigt
            svår tid med en pandemi som har gjort att man över hela världen
            har tvingats stanna väldigt mycket i sitt hem. Vi ser också en
            brutal ökning av fallen av våld i nära relationer. Vi måste jobba
            jättemycket med att förhindra att barnen sitter fast i dessa destruktiva
            relationer hemma, där det inte finns ventiler för barnen att gå
            till. Till stor del av den anledningen har vi i Sve ­ rige valt
            att hålla skolorna öppna. Alla ska ha en trygg plats att gå till
            varje dag.
          </note>
          <note>
            När det sker sådana här grova brott, fru talman, måste det finnas
            livstidsstraff på straffskalan. Det har Miljöpartiet, precis som
            de flesta andra partier som debatterar här i dag, ställt sig bakom.
            Den lagändring som gjordes och som trädde i kraft i januari 2020
            hoppas vi kommer att få in just detta: S ärskilt när det har varit
            grova brott, som mord, kommer livstidsstraff att utdömas.
          </note>
          <note>
            Det handlar också om brottsoffren. Det går aldrig att kompensera
            någon som förlorat sin mamma. Men de ska inte behöva möta den
            här personen ute på gatan eller tvingas att vara med den personen.
          </note>
          <note>
            Fru talman! Vi tycker att det är bra att oppositionen har backat
            i fråga om att gå vidare med en lagändring. Vi anser att vi först
            måste se hur den lagändring som trädde i kraft i januari 2020
            kommer att falla ut. Vi står också beredda att se över detta om
            den inte skulle vara till fyllest.
          </note>
          <note>
            Med de orden, fru talman, yrkar jag bifall till vår reservation.
          </note>
          <note type="speaker">
            Anf. 4 JOHAN FORSSELL (M):
          </note>
          <note>
            Fru talman! Vi har, som har beskrivits i denna talarstol så sent
            som i dag, en situation i Sverige med en eskalerande gängkriminalitet.
            Det som för bara några år sedan hade inneburit extrasändningar
            på tv har i dag blivit vardag. Det är inte längre någon som verkar
            bry sig så mycket.
          </note>
          <note>
            Skjutningar, sprängningar och gängmord är en del av verkligheten
            2020. Ingen vill att det ska vara så, men jag tror att det är
            väldigt svårt att förneka att det faktiskt är där som vi har hamnat.
          </note>
          <note>
            Det kom nya siffror i går om just antalet skjutningar. Man kan
            se att de fortsätter att stiga från en redan väldigt hög nivå.
            Det som tidigare bara skedde i vissa specifika områden i Sverige
            har i dag spritt sig och utvecklat sig till att vara en del av
            hela vårt samhälle, oavsett om det gäller Norrland eller södra
            Sverige, storstäder, mindre städer eller mellanstora samhällen.
            Tyvärr måste vi konstatera att det är i detta läge vi befinner
            oss.
          </note>
          <note>
            Det är inte bara skjutningarna som utvecklas åt fel håll. Vilken
            parameter man än tittar på är det svårt att hitta något jämförbart
            land i Europa som har den typen av problematik. Vi jämför oss
            ofta med Tyskland. I Sverige är antalet skjutningar per capita
            på en nivå som tiofaldigt överstiger situationen i Tyskland. Låt
            det sjunka in en sekund, mina vänner: Det är tio gånger fler skjutningar
            i Sverige än i Tyskland!
          </note>
          <note>
            Skjutningarna ökar, sprängningarna ökar, dödsskjutningarna ökar,
            antalet personer i kriminella gäng ökar. Det enda som sjunker
            i Sverige är antalet poliser i yttre tjänst. De är i dag färre
            än de var för tio år sedan. Där har vi ett kvitto på den här regeringens
            arbete.
          </note>
          <note>
            Nu är man inne på sitt sjunde år vid regeringsmakten. Regeringen
            är alltid glad att skylla på någon annan och lägga över ansvaret
            på andra partier eller personer. Men sju år, mina vänner, är en
            lång tid i politiken och i ett samhälle.
          </note>
          <note>
            Fru talman! Det finns väldigt mycket som måste göras här. Det
            är inte antalet ord i den här kammaren som kommer att förändra
            situationen. Det är inte antalet pressträffar heller, för den
            delen. Det sker ju pressträffar om gängkriminalitet varje dag.
            Utan det som verkligen kan förändra saker och ting och ge människor
            hopp igen – få dem att känna att det inte behöver vara på det
            här sättet – är konkreta politiska reformer.
          </note>
          <note>
            Man ska såklart hoppas på det bästa, men det räcker inte. Där
            efterlyser jag en större krismedvetenhet och framför allt ett
            högre politiskt tempo och en större politisk handlingskraft på
            område efter område. Annars är ju risken att vi kommer att få
            stå här i kammaren vid fler tillfällen framöver och säga hur svårt
            och hur dåligt det är. Detta är vi ense om, men kanske finns risken
            att det kommer att vara ännu värre då om man inte vidtar reformer
            nu.
          </note>
          <note>
            Fru talman! Det här betänkandet handlar specifikt om livstidsstraffet
            för mord. Detta är ett ärende som egentligen har hållit på i ett
            antal år i riksdagen. Problemen har varit att den lagstiftning
            som har tagits fram på flera sätt inte har varit tillräckligt
            tydlig. Den otydligheten har inneburit att domstolarna sedan inte
            har applicerat det som var tanken med lagstiftningen. Konsekvensen
            har blivit därefter.
          </note>
          <note>
            När vi har tittat på förändringen har vi identifierat en ny sådan
            risk när man lägger in beskrivningarna i förarbetena snarare än
            i den specifika lagstiftningen. Det finns en risk för att detta
            inte kommer att få den effekt vi vill, nämligen att normalstraffet
            för mord ska vara livstids fängelse.
          </note>
          <note>
            Man kan också titta på de domar som har kommit i närtid, där
            man kan notera exempel på att straffet inte har blivit livstids
            fängelse. Det tycker vi är anmärkningsvärt och problematiskt.
          </note>
          <note>
            För vår del har vi identifierat två områden där detta är särskilt
            viktigt. Det handlar dels om det jag inledde med att ta upp, nämligen
            den gängrela ­ terade brottsligheten, dels om mord i nära relationer.
            Även där sker det tyvärr för många mord.
          </note>
          <note>
            Man kan naturligtvis säga att detta bara är symbolik, som vi
            har hört sägas från talarstolen. Men jag tycker inte att det är
            symbolik. Det är en väldigt stor skillnad mellan att bli dömd
            till livstids fängelse och att få ett straff på säg 15 år och
            sedan släppas ut efter två tredjedelar av tiden. Inte minst i
            de gängkriminella miljöerna handlar det om individer som har ett
            oerhört stort våldskapital och som helt saknar spärrar eller respekt
            för andra människors liv. För dem kommer det att vara betydligt
            svårare att begå nya brott och skapa nya brottsoffer om de befinner
            sig bakom lås och bom i stället för att vara fria och kunna röra
            sig ute i samhället.
          </note>
          <note>
            Dessutom tillkommer brottsofferperspektivet. Vem tänker på brottsoffren?
            För dem är det inte bara symbolik att få veta att den person som
            kanske har ryckt en nära och kär människa ifrån dem befinner sig
            i fängelse och inte ute på gatorna. Det kan göra oerhört stor
            skillnad för känslan av att få upprättelse, av att rättvisa har
            skipats.
          </note>
          <note>
            Fru talman! Vi är flera partier som har försökt rätta till detta,
            så att vi inte ska få fler sådana problem i framtiden, genom att
            göra skarp lagstiftning och direkt i lagtexten lägga till de två
            parametrar jag nämnde, nämligen mord i gängrelaterade miljöer
            och mord i nära relationer.
          </note>
          <note>
            Detta gick till Lagrådet, och man kan väl i och för sig säga
            att det fanns en hel del i det som Lagrådet skrev som jag tyckte
            stärkte vår beskrivning av saker och ting. Men Lagrådet tyckte
            att det hade gått för kort tid från det att den nya lagstiftningen
            trätt i kraft. Det kan man väl ha förståelse för. Vi kommer att
            följa den här utvecklingen noggrant.
          </note>
          <note>
            Jag blir dock lite bekymrad när jag nu rekapitulerar diskussionen
            om detta och drar mig till minnes alla de ord som har sagts om
            det vi har försökt göra, nämligen att åstadkomma skarp lagstiftning
            i utskottet. Det har ju varit ganska upphetsade diskussioner på
            den punkten. Det var nästan så att hela demokratin hängde på en
            skör tråd där ett tag.
          </note>
          <note>
            Döm om min förvåning när sedan exakt samma partier som hade så
            svårt för att stifta skarp lag i utskottet bara några veckor senare
            lade fram egen skarp lagstiftning i utskottet men då kring häktningar.
            Det är en mycket kreativ syn på detta med principer. Om man ska
            vara trovärdig när det gäller principer måste man hålla fast vid
            principerna även när det kanske inte passar en. Annars blir man
            bara opportunist. Då har man ingen princip utan hoppar bara fram
            och tillbaka hela tiden. Det inger inte särskilt mycket förtroende,
            fru talman.
          </note>
          <note>
            Vi kommer att följa det här ärendet i fortsättningen. Jag är
            glad över att det finns en majoritet i kammaren för ett tillkännagivande
            om att reger ­ ingen ska ges i uppdrag att följa utvecklingen
            och säkerställa att det verk ­ ligen blir som vi vill, att normalstraffet
            för mord ska vara livstids fängelse. Vi har identifierat ett antal
            risker. Vi tycker att det redan finns exempel på det.
          </note>
          <note>
            Därför är jag glad över att tillkännagivandet finns. Jag tycker
            att det är anmärkningsvärt att flera partier röstar emot det,
            men jag förutsätter att regeringen tar tillkännagivandet på allvar
            och är lite på tårna här, så att vi inte fortsätter att ha en
            situation där tyvärr många gärningsmän kan begå ett så allvarligt
            brott som mord och ändå inte få det straff som de faktiskt förtjänar.
          </note>
          <note type="speaker">
            Anf. 5 JOHAN HEDIN (C):
          </note>
          <note>
            Fru talman! Förtroendet för rättsstaten är satt under press.
            På många håll i vårt avlånga land kryper otryggheten allt närmare,
            och på vissa platser är den akut närvarande. Den påverkar vår
            vardag, våra liv och våra möjligheter att göra vad vi vill och
            som vi vill. Den får oss att välja andra vägar än den närmaste
            och hindrar oss från att åtnjuta rättsstatens skydd genom att
            vi, på tyvärr ganska goda grunder, känner oss tvingade att avstå
            från att hävda vår lagliga rätt på många olika sätt.
          </note>
          <note>
            Vittnen hotas till tystnad. Kriminella gör anspråk på att styra
            lokalsamhällen, upprättar vägspärrar och ställer till det för
            alla dem som bara önskar leva sina liv i fred och frihet.
          </note>
          <note>
            Det känns nog på många ställen som att avståndet till polisen,
            och kan ­ ske till majoritetssamhället över huvud taget, är alltför
            stort, och på många platser bidrar säkert det rent fysiska avståndet
            till samma känsla – där med ­ borgarnas liv, hälsa, frihet och
            egendom ska skyddas av en ensam polis ­ patrull i ett område lika
            stort som Danmark och där brottsutredningar läggs ned innan de
            knappt har börjat. Det heter att det är i b rist på spaningsupp
            ­ slag, fastän signalement, registreringsnummer och kanske mobilbilder
            finns.
          </note>
          <note>
            Den som sliter hårt för att skapa ett livskraftigt företag, till
            gagn inte bara för sig själv utan också för alla andra, utsätts
            inte sällan för brott i sådan utsträckning att den riskerar att
            tröttna.
          </note>
          <note>
            Det görs dock en hel del för att förändra och förbättra. Problemet
            är att det inte finns någon tydlig riktning för det arbetet. Vi
            är många partier här i riksdagen som jobbar på från våra respektive
            håll och tar fram nya idéer, utvecklar och driver debatt. Men
            vi gör det som enskilda öar snarare än som en enad styrka mot
            kriminaliteten. Vi springer åt olika håll, medan vi borde angripa
            otryggheten samordnat och planerat. Rättspolitiken är därför mindre
            effektiv än vad den skulle kunna vara och, fru talman, vad den
            skulle behöva vara.
          </note>
          <note>
            Regeringen gör anspråk på att styra landet. Då åligger det också
            reger ­ ingen att bygga ett så starkt förtroende för sin politik
            att den går att genom ­ föra. Kanske var det just bristen på tillräckligt
            förtroende som fick några av vännerna och kollegorna i justitieutskottet
            att känna en så stark frustra ­ tion över tingens tillstånd att
            man valde att bryta mot den ordning som normalt gäller för att
            få våra lagar på plats på ett korrekt sätt.
          </note>
          <note>
            Kring detta, ska jag erkänna, hade jag mycket starka känslor.
            Att trots alla varningar göra en så oerhört känslig fråga som
            livstidsstraffet, det absolut mest ingripande som staten tar sig
            rätten att göra mot en enskild individ, till en experimentverkstad
            är rent ut sagt ansvarslöst.
          </note>
          <note>
            Jag delade oron för att den nya lagen, som säger att livstids
            fängelse ska vara huvudregel för mord, inte skulle träffa våld
            i nära relationer trots att förarbetena gav vid handen att så
            skulle vara fallet. Det var också väldigt angeläget att det djupt
            allvarliga gängvåldet skulle adresseras.
          </note>
          <note>
            Mitt förslag var därför att vi skulle tillkännage just vikten
            av att dessa båda delmängder verkligen blev grund för den nya
            straffmätningen och säkerställa en bred majoritet och samsyn i
            Sveriges riksdag att vi ville åstadkomma precis just detta. Ingen
            tvekan skulle därmed råda hos domstolar eller andra om vad som
            är riksdagens uppfattning om hur straff för mord ska utdömas.
          </note>
          <note>
            Ett år senare, efter hundratals timmar av hårt, mödosamt och
            alldeles onödigt arbete av vårt tappra utskottskansli, är det
            precis så vi gör.
          </note>
          <note type="speaker">
            Anf. 6 INGEMAR KIHLSTRÖM (KD):
          </note>
          <note>
            Fru talman! En av statens grunduppgifter är att se till att medborgarna
            är trygga. Man ska kunna lita på att polisen kommer när man larmar.
            När människor utsätts för våldsbrott, rån, sexuella trakasserier
            eller inbrott i sitt hem måste rättsväsendet agera. Ett fungerande
            rättssamhälle förutsätter att de som bryter mot lagen lagförs
            och straffas.
          </note>
          <note>
            Kristdemokraternas fokus under senare år har varit att skärpa
            straffen för en rad olika brott, med fokus på grova våldsbrott.
            Avsikten är att ge brottsoffer upprättelse, skydda laglydiga medborgare
            från brottslingar och straffa personer som begår brott.
          </note>
          <note>
            De senaste åren har 15–20 kvinnor om året mördats av män som
            de har eller har haft en relation till. Morden har oftast föregåtts
            av våld, misshandel och hot. Enligt Brottsförebyggande rådet sker
            80 procent av det dödliga våldet mot kvinnor i någon av de inblandades
            hem eller i det gemensamma hemmet – alltså där man ska vara tryggast.
            Det finns även barn som tvingas bevittna detta våld.
          </note>
          <note>
            Vi kristdemokrater ser att ett allvarligt brott som mord på en
            närstående i högre grad än vad som gäller i dag bör leda till
            livstidsstraff.
          </note>
          <note>
            Sedan lång tid tillbaka kan vi också se hur våldet som är gängrelaterat
            har eskalerat både i omfattning och i hänsynslöshet. Skjutningar
            och sprängningar med dödlig inriktning har ökat i omfattning,
            och oskyldiga riskerar också i allt högre grad att drabbas i vårt
            samhälle. Som tidigare nämndes sköts så sent som i går kväll en
            25-årig man till döds på öppen gata i Borås i vad som verkar vara
            ett gängrelaterat dåd. Det är oacceptabelt att dessa dåd sker
            och att det förutom tragedin att ett liv släcks också utsätter
            vanliga medborgare för fara i vårt samhälle.
          </note>
          <note>
            Kristdemokraterna anser att den som begår brott inom ramen för
            organiserad brottslighet måste få betydligt skärpta straff och
            att mord relaterat till gängkriminalitet också ska utgör a en
            grund för livstidsstraff.
          </note>
          <note>
            Fru talman! Intentionen från riksdagen har under lång tid varit
            att straffet för mord i högre grad ska leda till livstids fängelse.
            Det ser vi i beslut från både 2009 och 2014. Syftet med lagändringen
            2014 var att livstidsstraffet skulle kunna användas i betydligt
            större utsträckning än tidigare och att livstids fängelse skulle
            utgöra ett normalstraff och dömas ut i en majoritet av fallen.
            Dock har prövning i Högsta domstolen visat att utförda lagändringar
            inte ändrade förutsättningarna. Lagändringen 2014 var i praktiken
            utan verkan.
          </note>
          <note>
            Därför riktade riksdagen under våren 2017 ett tillkännagivande
            till regeringen om att skyndsamt återkomma till riksdagen med
            ett nytt lagförslag. I tillkännagivandet angavs att livstidsstraffet
            för mord bör användas i betydligt större utsträckning än tidigare
            och vara normalstraffet i en majoritet av fallen.
          </note>
          <note>
            I propositionen Straffet för mord , som också blev lag den 1
            januari i år, föreslog regeringen en skärpning av straffet för
            mord. Förslaget innebar att det i straffbestämmelsen om mord anges
            fem olika omständigheter som särskilt ska beaktas som skäl för
            livstids fängelse. Syftet med lagändringen är att livstidsstraffet
            ska kunna komma i fråga i betydligt större utsträckning än tidigare.
          </note>
          <note>
            Även om vi kristdemokrater ser lagändringen som ett steg på vägen
            anser vi att den inte tillräckligt möter det behov som vi ser
            vad gäller straff för mord. Vi ger därför vårt stöd till att straffbestämmelsen
            om mord borde kompletteras med ytterligare två omständigheter
            som särskilt ska beaktas som skäl för livstids fängelse.
          </note>
          <note>
            Enligt Högsta domstolens avgörande innebar 2014 års omformulering
            av lagtexten inte någon förändring av rättsläget. Mot den bakgrunden
            ser vi också att det är viktigt att brott som riktats mot närstående
            uttryckligen ingår i uppräkningen av omständigheter som ska beaktas
            som skäl för livstids fängelse för mord.
          </note>
          <note>
            Kristdemokraterna anser att den som begår brott inom ramen för
            organiserad brottslighet måste få betydligt skärpta straff. I
            vår omvärld finns det många framgångsrika exempel på detta. I
            Danmark finns till exempel möjligheten att utdöma dubbla straff
            för den som begår brott inom ramen för organiserad kriminalitet.
            I USA finns systemet med RICO-lagarna som varit avgörande för
            att komma åt den grova organiserade brottsligheten med betydligt
            skärpta straff.
          </note>
          <note>
            En försvårande omständighet gällande organiserad brottslighet
            finns redan i dag i brottsbalken. Vi menar emellertid att den
            är långt ifrån tillräcklig. Straffen för organiserad brottslighet
            måste skärpas väsentligt.
          </note>
          <note>
            Vi delar därför bedömningen att ett sätt att understryka att
            gängrelaterade mord ska medföra livstids fängelse är att lägga
            till formuleringen från 29 kap. brottsbalken i uppräkningen av
            omständigheter som särskilt ska beaktas som skäl för livstids
            fängelse för mord.
          </note>
          <note>
            Fru talman! Mäns våld mot kvinnor och våld i nära relationer
            är ett allvarligt samhällsproblem som orsakar stort lidande för
            många. Brottsligheten medför inte bara konsekvenser för dem som
            utsätts för brott utan drabbar även andra, till exempel barn som
            bevittnar våld i hemmet. Brottet begås dessutom ofta i den egna
            bostaden, en plats där alla ska ha rätt att få vara trygga.
          </note>
          <note>
            Som jag tidigare nämnt är det ett faktum att det dödliga skjutvapenvåldet
            i kriminella miljöer har ökat markant i Sverige under senare tid.
            Våldet utövas allt oftare utomhus i stadsmiljöer, där utomstående
            personer löper stor risk att komma till skada. Denna utveckling
            mot en allt grövre gängbrottslighet, inte minst i socialt utsatta
            områden, är mycket oroväckande och måste vändas.
          </note>
          <note>
            Fru talman! Vi kristdemokrater delar de farhågor som uttrycks
            om att det utan en komplettering av bestämmelsen gällande straff
            för mord finns en risk för att brott mot närstående som begås
            i hemmet och gängmord som begås på öppen gata inte kommer att
            leda till livstids fängelse.
          </note>
          <note>
            Lagrådet har anfört att den föreslagna förändringen inte bör
            genomföras innan tillämpningen av den senaste lagändringen har
            analyserats. Detta leder till att vi accepterar att inte föra
            kompletteringen till ett skarpt förslag just nu.
          </note>
          <note>
            Som tillkännagivandet anger ser vi dock att regeringen noggrant
            måste följa utvecklingen av rättspraxis när det gäller straffet
            för mord. Om det skulle visa sig att dödligt våld mot närstående
            och gängrelaterade mord inte i betydligt större utsträckning än
            tidigare leder till livstids fängelse bör regeringen utan dröjsmål
            återkomma till riksdagen med ett nytt lagförslag som säkerställer
            att så blir fallet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11.)
          </note>
          <note>
            § 7 Digital kommunikation i domstolsprocesser
          </note>
          <note>
            Justitieutskottets betänkande 2020/21:JuU4
          </note>
          <note>
            Digital kommunikation i domstolsprocesser (p rop . 2019/20:189
            )
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 11.)
          </note>
          <note>
            § 8 En strängare syn på hantering av vapen och explosiva varor
          </note>
          <note>
            Justitieutskottets betänkande 2020/21:JuU5
          </note>
          <note>
            En strängare syn på hantering av vapen och explosiva varor (p
            rop . 2019/20:200 )
          </note>
          <note>
            föredrogs.
          </note>
          <note type="speaker">
            Anf. 7 JOAKIM SANDELL (S):
          </note>
          <note>
            Fru talman! Vi har i dag att debattera justitieutskottets betänkande
            5 En strängare syn på hantering av vapen och explosiva varor .
            Jag vill inleda med att yrka bifall till propositionen och yrka
            bifall till reservation 1.
          </note>
          <note>
            Fru talman! Förekomsten och användningen av illegala vapen och
            explosiva varor i samhället är ett allvarligt samhällsproblem.
            Brottsförebyg ­ gande rådets statistik visar att antalet anmälda
            brott mot vapenlagen har fortsatt att öka under 2018 och 2019.
            Detsamma gäller antalet anmälningar om olaga innehav av till exempel
            pistol och revolver.
          </note>
          <note>
            Brås statistik visar också att antalet fall av dödligt våld där
            skjutvapen använts kontinuerligt har ökat sedan 2011, från 17
            fall år 2011 till 45 fall år 2019. Dessutom är skjutvapen den
            i särklass vanligaste våldsmetoden när det gäller dödligt våld
            vid konflikter i den kriminella miljön. Samtidigt ligger antalet
            skjutningar i Sverige enligt statistik från Polismyndigheten på
            i stort sett samma nivå som 2017, vilket är en helt oacceptabel
            nivå.
          </note>
          <note>
            När det gäller explosiva varor finns det tydliga tecken på att
            kriminella grupperingar har tillgång till sådana varor i större
            utsträckning än tidigare och också en större benägenhet att använda
            dessa. Denna utveckling bekräftas av att det 2019 skett fler sprängningar
            i Sverige än något tidigare år i modern tid. Det finns, med andra
            ord, mycket goda skäl att se ännu strängare på framför allt de
            allvarliga formerna av vapenbrott och brott mot tillståndsplikten
            för explosiva varor, det vill säga brottstyper som är vanligt
            förekommande i den kriminella miljön.
          </note>
          <note>
            Fru talman! Redan 2010 drev vi socialdemokrater på för att minska
            antalet illegala vapen. Då krävde vi, tillsammans med bland annat
            Skånepolisen, att minimistraffet för grovt vapenbrott skulle höjas
            – detta för att ge polisen bättre verktyg för att bekämpa den
            brottsligheten genom till exempel telefonavlyssning. Samtidigt
            drev vi på för ett särskilt straffansvar för den som olovligen
            förvarar skjutvapen åt andra.
          </note>
          <note>
            Det är därför bra och nödvändigt med de skärpningar som har gjorts.
            Det gäller inte minst skärpningen av straffet för olaga vapeninnehav
            till två år. Det innebär i praktiken att om du går ut på gatan
            med ett olagligt vapen kommer du inte hem förrän tidigast om två
            år.
          </note>
          <note>
            Skärpningarna i lagstiftningen har lett till att de genomsnittliga
            fängelsestraffen som dömts ut för vapenbrott och grovt vapenbrott
            blivit påtagligt längre. Dessutom har antalet häktade för vapenbrott
            under 2018 och 2019 varit fem gånger större än under 2017. Detta
            är som sagt bra men inte tillräckligt.
          </note>
          <note>
            Fru talman! Förslaget vi debatterar i dag innebär att ytterligare
            steg tas i kampen mot de illegala vapnen. Kvalifikationsgrunderna
            för grova och synnerligen grova vapenbrott och brott mot tillståndsplikten
            för explosiva varor ska utvidgas, och maximistraffen för synnerligen
            grova brott ska höjas. Det ska även införas en särskild reglering
            av vapensmuggling och smuggling av explosiva varor i smugglingslagen.
            Straffskalorna för de nya brotten ska motsvara straffskalorna
            för vapenbrott och brott mot tillståndsplikten för explosiva varor.
            Det är välkomna steg och förbättringar, och det är positivt att
            propositionen har ett brett stöd i kammaren.
          </note>
          <note>
            Fru talman! Dagens betänkande innehåller tre tillkännagivanden
            . E tt enigt utskott står bakom ett av dem, nämligen det gällande
            kriminalisering av försök, förberedelse och stämpling till brott
            mot tillståndsplikten för explosiva varor.
          </note>
          <note>
            Straffskalorna för brott mot tillståndsplikten för explosiva
            varor låg tidigare på en betydligt lägre nivå. Fram till 2017
            var till exempel minimistraffet för grovt brott sex månaders fängelse,
            och något synnerligen grovt brott fanns inte. För att öka möjligheterna
            att förhindra dessa brott så tidigt som möjligt ser vi också en
            poäng med att kriminalisera även försök, förberedelse och stämpling.
            I enlighet med vapenlagens motsvarande bestäm ­ melser anser vi
            dock, i första hand, att denna kriminalisering bör avse grovt
            brott och synnerligen grovt brott.
          </note>
          <note>
            En majoritet i utskottet anser vidare att strängare straff och
            utökade kvalifikationsgrunder riskerar att även drabba den legala
            vapenägare som gör sig skyldig till en felaktig hantering av sitt
            vapen. De anser därför att det bör göras en tydligare skillnad
            i vapenlagstiftningen mellan hantering ­ en av illegala vapen
            i det som kan betecknas som kriminella miljöer och en felaktig
            hantering av vapen som används för jakt och skytte där den som
            begår felet har eller har haft licens för det vapen som förseelsen
            avser. Det sistnämnda fallet bör typiskt sett ses som ringa i
            jämförelse med ett illegalt innehav av vapen i en kriminell miljö.
          </note>
          <note>
            Fru talman! För att dömas för grovt vapenbrott eller synnerligen
            grovt vapenbrott, det vill säga de bestämmelser vi diskuterar
            i dag och där kvalifikationsgrunderna utökas, måste man uppsåtligen
            inneha ett skjutvapen utan att ha rätt till det eller överlåta
            eller låna ut ett skjutvapen till någon som inte har rätt att
            inneha det. Den som endast av oaktsamhet gör sig skyldig till
            vapenbrott kan alltså inte dömas för grovt vapenbrott och därmed
            inte drabbas av de utökade kvalifikationsgrunderna.
          </note>
          <note>
            Bestämmelsen om vapenbrott av normalgraden innehåller dessutom
            två straffskalor. Gör man sig skyldig till uppsåtligt brott kan
            man dömas till fängelse i högst tre år, men har gärningen begåtts
            av oaktsamhet gäller i stället samma straffskala som för ringa
            vapenbrott, det vill säga böter eller fängelse i sex månader –
            samma som för snatteri. För den som gör sig skyldig till oaktsamt
            vapenbrott gäller alltså samma straffskala som för snatteri.
          </note>
          <note>
            Något skäl till att den som gör sig skyldig till uppsåtligt vapenbrott,
            antingen genom innehav utan giltig licens eller genom att överlåta
            eller låna ut sitt vapen till någon som inte har rätt att inneha
            vapnet, inte skulle omfattas av de vanliga vapenbrottsreglerna
            eftersom denne är jägare eller sportskytt presenteras inte i betänkandet.
            Naturligtvis görs det alltid en helhetsbedömning av samtliga omständigheter,
            såväl förmildrande som försvårande, vid bedömningen av om ett
            vapenbrott är grovt.
          </note>
          <note>
            Vi har därför lite svårt att förstå skälen för tillkännagivandet.
            Dess ­ utom, fru talman, finns redan två tillkännagivanden gällande
            skilda vapen ­ lagar som för tillfället bereds i Regeringskansliet.
          </note>
          <note>
            Fru talman! Det tredje tillkännagivandet innebär att det bör
            införas en ny kvalifikationsgrund i lagen om brandfarliga och
            explosiva varor som innebär att ett innehav av bomber och andra
            explosiva varor på allmän plats som huvudregel bör bedömas som
            ett synnerligen grovt brott mot tillståndsplikten för explosiva
            varor.
          </note>
          <note>
            Som framgår av propositionen ska det , så som alltid gäller i
            fråga om kvalifikationsgrunder, göras en bedömning av samtliga
            omständigheter. Det finns alltså i dag utrymme för domstolarna
            att ta hänsyn till att en bomb innehafts på allmän plats. Explosiva
            varor kan dessutom vara av mycket varierande farlighet. I dag
            omfattas allt från handgranater till krutstubin av regleringen.
          </note>
          <note>
            Mot bland annat dessa bakgrunder finns enligt vår mening inte
            tillräckliga skäl för riksdagen att göra ett sådant tillkännagivande
            som motionä ­ rerna efterfrågar.
          </note>
          <note type="speaker">
            Anf. 8 STEN BERGHEDEN (M):
          </note>
          <note>
            Fru talman! Det som är bra i propositionen är att det är fråga
            om att skärpa reglerna och straffen för vapenbrott och explosiva
            varor. Det är bra att regeringen har lyssnat på oppositionen,
            som i bred majoritet i riksdagen har gjort ett tillkännagivande
            i frågorna och nu har fått en proposition på bordet för beredning.
            Det gäller alltså skärpta straff för vapenbrott och skärpta straff
            för insmuggling och innehav av explosiva varor.
          </note>
          <note>
            Men där någonstans kan vi nog stanna med lovorden, för även om
            Joa ­ kim Sandell lyfte upp hur viktigt det är att vi verkligen
            skärper straffen för de grova vapenbrotten är regeringens förslag
            att vi höjer dem med bara ett år, från sex år till sju år. Det
            är ingen stor eller särskilt kraftfull åtgärd från regeringen,
            och detta har flera oppositionspartier tydligt skrivit i sin reser
            ­ vation.
          </note>
          <note>
            Varför vill inte regeringen trycka åt de grovt kriminella som
            har olagliga vapen och utför grova vapenbrott hårdare? Varför
            nöjer man sig med bara ett år i höjning? Kriminella som använder
            olagliga vapen i syfte att skada och hota människoliv borde straffas
            betydligt hårdare än med ett maxstraff på endast sju år.
          </note>
          <note>
            Fru talman! En tydlig majoritet i utskottet vill också se att
            brott mot tillståndsplikten för explosiva varor kriminaliseras
            redan på försöks ‑ , förberedelse ‑ och stämplingsstadiet och
            riktar ett nytt tillkännagivande till regeringen om detta. Vi
            vill också se en tydligare lagändring, där innehav av bomber och
            andra explosiva varor som sker på allmän plats som huvudregel
            bör leda till att brottet bedöms som synnerligen grovt och leda
            till fängelse i lägst fyra år. I klartext: Vi vill stoppa kriminella
            från att inneha och röra sig med explosiva varor i samhället.
          </note>
          <note>
            Fru talman! Märkligt nog har regeringspartierna S och MP en reserva
            ­ tion och en avvikande mening om detta. De stöder inte majoritetens
            förslag om hårdare tag mot denna brottslighet. Det är återigen
            förvånansvärt att regeringen intar en sådan passiv och blek ställning
            när det gäller att trycka åt den grova kriminaliteten. Varför
            ska grovt kriminella kunna gå omkring med explosiva varor på våra
            gator och torg?
          </note>
          <note>
            Fru talman! Det som heller inte är bra i propositionen är regeringens
            ständiga jakt för att försämra och försvåra för landets lagliga
            jägare och skyttar. Förändringarna i vapenlagstiftningen för att
            komma åt kriminella och deras grova brott med olagliga vapen riskerar
            att smitta av sig på landets lagliga jägare och skyttar, vilket
            absolut inte får ske. Detta har en stor opposition i majoritet
            observerat och tydligt markerat i betänkandet genom att framhålla
            att denna nya lagstiftning inte ska få drabba landets lagliga
            jägare och skyttar och deras licensansökningar.
          </note>
          <note>
            Fru talman! Återigen sitter riksdagen och väntar på att den här
            reger ­ ingen ska leverera de förslag och beslut vi tidigare tagit.
            Den 19 juni 2019, alltså för drygt ett år sedan, tog en stor majoritet
            i riksdagen beslut om att regeringen skulle genomföra följande
            sju tillkännagivanden:
          </note>
          <note>
            I juni 2020 tog riksdagen ytterligare åtta beslut om tillkännagivanden
            för att underlätta för våra lagliga jägare och skyttar. Då begärde
            riksdagen bland annat följande av regeringen.
          </note>
          <note>
            Vi vill ha en ny brottsrubricering för vapensmuggling. Vi vill
            därmed förtydliga och skärpa lagstiftningen för vapensmuggling
            så att vi kan få stopp på den olagliga införseln av vapen i landet.
            Detta är inte levererat.
          </note>
          <note>
            Vi vill att det utreds och genomförs en flytt av licenshanteringen
            från polisen till den nya viltmyndigheten. Detta förslag skulle
            minska polisens arbete och därmed frigöra resurser till ökad brottsbekämpning.
            Här är inget levererat.
          </note>
          <note>
            Vi föreslog en översyn av handläggningstiderna. De är i dag oacceptabelt
            långa och skapar problem för såväl jägare och skyttar som vapenhandlare.
            Inget är levererat.
          </note>
          <note>
            Vi begärde en översyn av vapenlagstiftningen. Det var ett tillkännagivande
            i juni 2019 som upprepades 2020. Inget är levererat.
          </note>
          <note>
            Vi begärde också att EU-direktivet ska implementeras med minsta
            möjliga påverkan på en miniminivå för landets jägare, skyttar
            och samlare. Inget är levererat.
          </note>
          <note>
            Vi vill ta bort de tidsbegränsade licenserna. De skapar bara
            extra jobb och byråkratiskt krångel, både för polisen och för
            landets sportskyttar. Polisen handlägger 3 000–4 000 sådana ärenden
            per år. Inget är levererat.
          </note>
          <note>
            Vi vill ta bort synnerliga skäl och i stället specificera kraven
            tydligt. Det skulle förtydliga kraven och underlätta arbetet för
            den myndighet som i dag handhar licensärenden. Inte helt oväntat
            är inget levererat.
          </note>
          <note>
            Vi ville förenkla licenshanteringen vid vapenbyte. Att kunna
            byta sitt vapen direkt hos vapenhandlaren skulle minska byråkratin
            och handläggningsärendena. Kommer du dit med en hagelbössa och
            vill byta in den till en annan hagelbössa eller byta till ett
            annat vapen inom din vapengarderob ska du kunna göra det direkt,
            utan långa handläggningstider. I dag handlägger polisen 70 000–80
            000 vapenlicensärenden per år. Det skulle underlätta både för
            polisen och för landets jägare och sportskyttar om möjligheten
            fanns att byta in vapen direkt hos vapenhandlaren. Även här är
            inget levererat.
          </note>
          <note>
            Fru talman! Regeringens uppenbara okunskap, oförmåga och framför
            allt ovilja att genomföra det som justitieutskottet tagit beslut
            om och riksdagen riktat tillkännagivanden om fortsätter. Regeringens
            okunskap, oförmåga och ovilja syns tydligt i detta betänkande.
          </note>
          <note>
            Vi från oppositionen – en bred opposition av moderater, centerpartister,
            kristdemokrater, sverigedemokrater och vänsterpartister – har
            nu sett hur en ny vapenlagstiftning på punkt efter punkt kan göra
            det svårare och svårare att vara jägare och skytt i vårt land.
            När regelverket ändras innebär det att byråkratin ökar och licenshandläggningstiderna
            riskerar att bli längre för våra lagliga jägare och skyttar i
            Sverige.
          </note>
          <note>
            Fru talman! En tydlig majoritet i utskottet tar nu tag i detta
            problem och framhåller i betänkandet att den nya vapenlagstiftningen
            är till för att komma åt de grovt kriminella, deras skjutningar
            och deras olagliga vapeninnehav. Den nya lagstiftningen ska inte
            drabba landets lagliga jägare och skyttar.
          </note>
          <note>
            Samtidigt inser en stor majoritet – utom då regeringspartierna
            – att skärpta vapenlagar och straffskalor riskerar att smitta
            av sig på jägares och skyttars vapeninnehav, vilket inte är syftet.
            För att undanröja dessa effekter nu och inför framtiden vill en
            stor majoritet i utskottet att man försöker genomföra en uppdelning
            i vapenlagstiftningen så att strängare vapenlagar i fortsättningen
            inte ska drabba landets jägare och skyttar. Vi vill se en uppdelning
            och tydligare skillnad i vapenlagstiftningen mellan olagliga vapen
            i kriminella miljöer och lagliga vapen hanterade av jägare och
            skyttar.
          </note>
          <note>
            Jag är mycket glad att vi har en sådan stor enighet runt detta
            i Sveriges riksdag. Men jag blir mycket förvånad över att regeringspartierna,
            Socialdemokraterna och Miljöpartiet, inte ställer sig bakom detta
            utan i stället reserverar sig mot detta förslag i utskottet. Den
            reservationen från reger ­ ingspartierna blottlägger tydligt regeringens
            dunkla avsikter. Regeringen har nämligen i varje proposition och
            i varje förslag avsiktligt försökt försämra och försvåra för landets
            jägare och skyttar. Varför vill regeringen fortsätta att jaga
            landets jägare och skyttar? Lägg den kraften på den grova kriminaliteten
            i stället!
          </note>
          <note>
            Fru talman! Reservationen mot en uppdelning av vapenlagstiftningen
            visar tydligt att regeringspartierna inte vill underlätta för
            landets jägare och skyttar, vilket är mycket anmärkningsvärt.
            Att gång på gång försöka försämra för landets jägare och skyttar
            strider dessutom mot många av de av mig uppräknade tillkännagivanden
            på vapensidan som riksdagen riktat till regeringen.
          </note>
          <note>
            En uppdelning av vapenlagstiftningen skulle innebära att vi kan
            lagstifta om ännu hårdare straff för den olagliga vapenhanteringen
            i kriminella miljöer utan att den skärpningen av lagstiftningen
            försämrar förutsättningarna för landets lagliga jägare och skyttar.
            Det är helt ofattbart att Socialdemokraterna och Miljöpartiet
            reserverar sig mot detta förslag. De borde i stället ha tackat
            oppositionen för förslaget och sett till att genomföra det omgående.
          </note>
          <note>
            Fru talman! Sverige har i dag Europas hårdaste vapenlagstiftning,
            och det är bra. Vi kräver utbildning, avlagda och godkända prov
            samt lämplighet. Vi har hårda förvaringskrav, och dessutom kontrolleras
            landets lagliga vapenägare dagligen digitalt.
          </note>
          <note>
            Sverige har drygt 600 000 vapenägare. Det är jägare, samlare
            och sportskyttar. Dessa personer börjar nu på allvar att ledsna
            på regeringens försök i proposition efter proposition att försämra
            och försvåra för dagens jakt- och skytteverksamhet. Tänk om regeringen
            hade lagt lika mycket tid och kraft på att få bort de olagliga
            vapnen och de kriminella från våra gator och torg och dessutom
            sett till att dessa grovt kriminella hamnat bakom lås och bom
            under lång tid och inte bara höjt straffet med ett år.
          </note>
          <note>
            Fru talman! Att regeringen försöker att visa handlingskraft genom
            att försöka trycka åt landets lagliga jägare och skyttar är knappast
            speciellt imponerande. Den kraften borde regeringen i stället
            ha lagt på de grovt kriminella.
          </note>
          <note>
            Att regeringen fortsätter att obstruera och att strunta i tillkännagivanden
            är ju helt oacceptabelt. Det har nu gått drygt fem år sedan regeringen
            fick i uppdrag att inrätta en ny viltmyndighet som skulle hantera
            jakten och viltvården i Sverige. Trots denna långa tid har regeringen
            inte levererat någonting om detta. Att det skulle beredas på Regeringskansliet
            verkar helt osannolikt – i så fall är det nog dags att regeringen
            väcker den person som jobbar med denna fråga. Nu måste det vara
            färdigsovet på departementet; nu förväntar vi oss faktiskt leverans
            i denna fråga.
          </note>
          <note>
            Fru talman! Vi vill ha den nya viltmyndigheten på plats, och
            vi vill också flytta vapenlicenshanteringen från polisen till
            denna nya myndighet. Det skulle renodla polisens verksamhet ytterligare.
          </note>
          <note>
            Fru talman! Riksdagen har tidigare riktat femton tillkännagivanden
            som rör jakt- och skytteverksamhet. I dag har riksdagen riktat
            ytterligare tre tillkännagivanden. Detta gör att regeringen omgående
            borde börja jobba med frågorna och börja leverera.
          </note>
          <note>
            Fru talman! Det är dags att ställa in en större väckarklocka
            på Rosen ­ bad som gör att regeringen vaknar och börjar arbeta
            med dessa tillkänna ­ givanden omgående. Om regeringen fortsätter
            att obstruera och inte ge ­ nomföra tillkännagivanden som riksdagen
            har tagit beslut om får opposi ­ tionen självklart ta en diskussion
            om att gå vidare med förslagen direkt här i kammaren och i stället
            för att rikta tillkännagivanden till regeringen börja stifta lagarna
            direkt här i riksdagen utan inblandning från regeringen. Detta
            är fullt möjligt och får självklart övervägas.
          </note>
          <note>
            Fru talman! Jag har, återigen, en uppmaning till regeringen:
            Inrätta viltmyndigheten omgående! Det är fem år sedan detta beslut
            togs. Ta bort de tidsbegränsade vapenlicenserna och begreppet
            ”synnerliga skäl”! Tillsätt en utredning om vapenlagstiftningen
            omgående! Jag kan hjälpa regeringen både med direktiven och med
            de namn som behöver ingå i den utredningen. Ta bort kraven på
            tillstånd för ljuddämpare! Implementera vapendirektivet på en
            miniminivå!
          </note>
          <note>
            Fru talman! Nu måste regeringen vakna och börja jobba med det
            som riksdagen faktiskt har tagit beslut om.
          </note>
          <note>
            Jag vill rikta ett stort tack för ett mycket gott samarbete i
            justitieutskottet.
          </note>
          <note>
            Avslutningsvis vill jag yrka bifall till reservation 3.
          </note>
          <note type="speaker">
            Anf. 9 PER SÖDERLUND (SD):
          </note>
          <note>
            Fru talman! Till att börja med vill jag yrka bifall till reservation
            2, så är det avklarat.
          </note>
          <note>
            Fru talman! Antalet skjutningar fortsätter att öka när de kriminella
            gängen gör upp på våra gator. Varje enskild dödsskjutning är såklart
            ett misslyckande för vårt samhälle.
          </note>
          <note>
            Samtidigt som våldet har ökat har det drabbat allt fler oskyldiga
            som inte haft något med gängens uppgörelser att göra. Gängen bryr
            sig helt enkelt inte om i vilken miljö de avfyrar sina illegala
            vapen eller vem som träffas, bara de uppnår sina mål. De drar
            sig inte ens för att skjuta en kvinna som håller sitt barn i sin
            famn. Låt mig vara tydlig med, fru talman, att det inte råder
            något tvivel om att det här är människor som inte ska ha tillgång
            till vare sig vapen eller sprängmedel. De behöver avväpnas så
            fort som möjligt.
          </note>
          <note>
            Vi ska dock inte i onödan försvåra legalt vapenägande för dem
            som kanske är landets mest laglydiga medborgare. I dag är de legalt
            ägda vapnen i stort sett obefintliga i brottsliga sammanhang.
            I stället används uteslutande insmugglade vapen – ofta från Balkan
            – av de kriminella gängen. Det är dessa vapen vi behöver komma
            åt, och inflödet måste också stoppas. Därför är de föreslagna
            ändringarna i smugglingslagen i denna proposition välkomna.
          </note>
          <note>
            För att lyckas stoppa de kriminella gängen behöver Tullverket
            få de resurser som behövs för att förhindra fortsatt insmuggling.
            Därutöver behöver polisen och rättsväsendet i övrigt få de resurser
            de behöver för att beslagta de illegala vapen som redan finns
            i landet, gripa dem som hanterar dem och slutligen döma dem till
            kännbara straff.
          </note>
          <note>
            Fru talman! Följderna av nuvarande lagstiftning blir ofta att
            lagstiftarens vilja att påverka de kriminellas vapenanvändning
            även påverkar den legala vapenanvändningen negativt. Det märks
            inte minst på att varje förändring av vapenlagen orsakar mycket
            oro bland landets legala vapenägare – så även i det här fallet.
          </note>
          <note>
            Mycket av den oro som nu uttryckts hade kunnat undvikas om illegalt
            respektive legalt vapeninnehav reglerades i separata lagar. För
            att mildra eventuella negativa effekter för laglydiga vapenägare
            måste regeringen därför snarast tillvarata vad riksdagen tidigare
            har tillkännagett och utreda en översyn och modernisering av vapenlagstiftningen
            som differentierar överträdelser av regelverket för tillståndsgivning
            respektive vapenbrott i övrigt.
          </note>
          <note>
            Fru talman! Även de tidsbegränsade licenserna behöver avskaffas,
            vilket riksdagen också har tillkännagett för regeringen vid upprepade
            tillfällen. Tidsbegränsade vapenlicenser är i dag inte nödvändiga
            , eftersom vapenägare kontrolleras mot brottsregistret varje dag.
            Det innebär också att vi redan uppfyller de krav om kontroller
            av vapenägare som kommer med EU:s vapendirektiv.
          </note>
          <note>
            De tidsbegränsade licenserna, som skulle vara en ren formalitet
            när de infördes, har orsakat mycket problem för landets laglydiga
            skyttar. En i övrigt laglydig vapenägare som inte i tid lämnar
            in en ansökan om förnyad licens tillsammans med resultat från
            tävlingar där vederbörande har deltagit riskerar att dömas för
            brott som begåtts av oaktsamhet och som inte påverkat någon annan
            människa. Det var aldrig meningen när denna lag infördes.
          </note>
          <note>
            Den föreslagna lagändringen innebär att ett stort antal vanligt
            förekommande vapen i sportskyttesammanhang kommer att klassas
            som särskilt farliga och medföra hårdare straff vid lagbrott.
            Man kan anta att exempelvis en för sent inlämnad ansökan om förnyelse
            av licens kommer att anses som ett grövre brott än tidigare och
            därmed ha ett högre straffvärde. De tidsbegränsade licenserna
            borde därför avskaffas innan den här lagändringen genomförs. Då
            skulle man eliminera riskerna att annars väldigt laglydiga medborgare
            döms till hårdare straff på grund av misstag vid licenshantering.
          </note>
          <note>
            För att återupprätta förtroendet för lagstiftningen på området
            vore det önskvärt att regeringen nu skyndsamt underlättar för
            de legala sportskyt ­ tarna genom att avskaffa de tidsbegränsade
            vapenlicenserna, som orsakat så mycket problem.
          </note>
          <note>
            Fru talman! Med anledning av det akuta behov som den organiserade
            kriminaliteten medför kan vi dock inte dröja med dessa föreslagna
            straff ­ skärpningar. Vi är skyldiga medborgarna och framförallt
            dem som drabbas av skjutningarna att göra allt vi kan för att
            stoppa den negativa utveck ­ lingen.
          </note>
          <note type="speaker">
            Anf. 10 LINDA WESTERLUND SNECKER (V):
          </note>
          <note>
            Fru talman! Att komma åt illegala vapen och få bukt med skjutningar
            inom de kriminella nätverken är oerhört viktigt. Vapensmuggling
            och smuggling av explosiva varor gör att antalet sprängningar
            och skjutningar i Sverige når rekordnivåer. Vissa av förslagen
            i regeringens proposition är bra, men inte alla.
          </note>
          <note>
            Regeringen har återkommande landat fel i sitt försök till lagstiftning.
            Gängkriminellas illegala vapenhantering måste i lagstiftningen
            särskiljas från sport- och jaktskyttars lagliga vapeninnehav.
            Det är högst rimligt att legala vapen som används för jakt och
            sportskytte får en egen, rent administrativ del i vapenlagen,
            medan illegala vapen hanteras i särskild ordning.
          </note>
          <note>
            Eventuella fel och förseelser som begås av personer som har eller
            har haft licens till det vapen som förseelsen avser bör inte jämställas
            med inne ­ hav av vapen i en kriminell kontext. Om du missar att
            förnya din licens för ditt vapen ska du inte dömas för grovt vapenbrott
            på samma sätt som en gängkriminell som påträffas med ett illegalt
            vapen.
          </note>
          <note>
            Vänsterpartiet vill se en översyn av vapenlagstiftningen så att
            legala jägare och sportskyttar inte drabbas i jakten på gängkriminella.
          </note>
          <note type="speaker">
            Anf. 11 INGEMAR KIHLSTRÖM (KD):
          </note>
          <note>
            Fru talman! I vårt land ser vi hur det grova och gängrelaterade
            våldet har flyttat fram sina positioner och också hur våldet ökar
            i många delar av vårt land.
          </note>
          <note>
            En av vårt samhälles viktigaste uppgifter är att skapa trygghet
            på gator och torg för våra medborgare. Därför måste kampen mot
            denna brottslighet intensifieras genom verkningsfulla lagar och
            åtgärder.
          </note>
          <note>
            Det grova gängrelaterade våldet med skjutningar och sprängdåd
            förekommer ofta och är nu något som många känner stor oro över
            och i vissa fall också får anpassa sin vardag efter. De kriminella
            gängen beskrivs som både aggressivare och mer våldsbenägna än
            tidigare, ofta genom användning av illegala vapen och sprängmedel.
            I dagens debatt behandlar vi propositionen om en strängare syn
            på hantering av vapen och explosiva varor, där regeringen föreslår
            en strängare syn på detta.
          </note>
          <note>
            Fru talman! Vi kristdemokrater anser naturligtvis att det behövs
            verkningsfulla insatser för att komma åt kriminellas innehav av
            vapen och sprängmedel. Men vi menar samtidigt att de alltid måste
            ske på ett sådant sätt att det inte skapar ytterligare problem
            för vanliga jägare och sportskyttar. Dessa helt vanliga människor
            ska inte behöva drabbas av att samhället ändrar lagar för att
            möta de mest destruktiva krafterna.
          </note>
          <note>
            För oss kristdemokrater är det självklart att inte bunta ihop
            jägare och sportskyttar med dem som beter sig allra värst i samhället.
            För att möta gängbrottsligheten behöver vi besluta om kraftfulla
            åtgärder för att säkra tryggheten, men samtidigt måste det ske
            med en inriktning på att inte försvåra utan snarare förenkla tillvaron
            för laglydiga och ansvarsfulla vapen ­ ägare. Det är ett synsätt
            som jag är glad över att en majoritet av justitieutskottet delar
            i och med denna propositions behandling.
          </note>
          <note>
            En överimplementering av EU-direktiv och annan onödig reglering
            som försvårarar för laglydiga vapenägare är inte metoderna för
            att få stopp på den grova brottsligheten, då de i stället för
            att komma till rätta med problemet främst leder till att drabba
            jägare och sportskyttar.
          </note>
          <note>
            I dagens Sverige finns ett stort antal, ungefär 600 000, registrerade
            vapenägare. Den undersökning som gjordes för en tid sedan visade
            att under den tioårsperiod då mätningarna gjordes av bruk av vapen
            vid grova brott kom 1,2 vapen per år från jakt- och sportskytte.
            Detta faktum visar att det krävs andra åtgärder för att möta gängbrottsligheten
            än att försvåra och reglera i onödan. Det finns vägar att reglera,
            men jägares och sportskyttars behov ska beaktas.
          </note>
          <note>
            Fru talman! Straffskalan som anges i propositionen är mycket
            snävt utformad. Att höja maxstraffet för synnerligen grovt vapenbrott
            till sju års fängelse ändrar knappast saken nämnvärt. Det tycks
            som om regeringen endast höjer straffet för att tillgodose det
            tillkännagivande som riksdagen riktat till regeringen baserat
            på en motion från Kristdemokraterna, Moderaterna, Centerpartiet
            och Liberalerna. Tillkännagivandet kan förvisso anses vara tillgodosett
            då maxstraffet höjs, men höjningen från 6 till 7 år gör knappast
            tillräcklig skillnad. I stället menar vi att den som döms för
            synnerligen grovt vapenbrott bör komma i fråga för betydligt hårdare
            straff. Den som döms för exempelvis grovt rån, grovt koppleri
            eller olaga frihetsberövande kan dömas till 10 års fängelse. Lagens
            strängaste tidsbestämda straff är 18 års fängelse. Maxstraffet
            för synnerligen grovt vapenbrott bor ­ de just ta sikte på de
            absolut grövsta vapenbrotten och maxstraffet vara betydligt högre
            än de 7 år som regeringen föreslår.
          </note>
          <note>
            Vid en jämförelse med straffskalan för narkotikabrott och narkotikasmuggling
            är straffen betydligt mildare för vapenbrott, även i de synnerligen
            grova fall som exempelvis består i att ett stort antal skjutvapen
            förs in i landet i syfte att beväpna den organiserade brottsligheten.
            För att tillåta en mer nyanserad straffmätning och för att framhålla
            allvaret i de allvarligaste formerna av vapenbrott – brott mot
            tillståndsplikten för explosiva varor liksom smuggling av vapen
            och explosiva varor – anser vi därför att det vore rimligt att
            straffskalorna för dessa brott till exempel motsvarar narkotikabrottens
            straffskala.
          </note>
          <note>
            Utifrån detta resonemang yrkar jag bifall till reservation 3.
          </note>
          <note>
            Fru talman! Kristdemokraterna anser att det är en avsevärd skillnad
            mellan den som handhar ett legalt vapen och den som handhar ett
            illegalt vapen. Denna skillnad görs dock inte tydlig i lagstiftningen.
            Vi anser att detta borde förändras. Det är en väsentlig skillnad
            på det stränga tillståndssystem för jaktvapen, sportskyttevapen
            och samlarvapen som finns i Sverige och på den illegala importen
            eller tillverkningen av vapen som används i kriminella konflikter.
            Detta borde också avspeglas i lagstiftningen.
          </note>
          <note>
            Den nu föreslagna lagstiftningen riskerar att i längden slå mot
            sportskyttar, jägare och samlare som har ett legitimt syfte med
            att äga sina va ­ pen men som slarvat eller varit oaktsamma i
            sin hantering av dessa. Sådana avsteg ska naturligtvis beivras.
            Den som slarvar med sin vapenhantering är inte alltid lämplig
            att inneha nämnda vapen. Men om det hamnar inom ramen för det
            synnerligen grova vapenbrottet, exempelvis för att en vapenägare
            handskats ovarsamt med ett vapen med ljuddämpare – något som nämns
            i förarbetena i propositionen och något som är vanligt i jaktsammanhang
            – bör det betraktas som en försvårande omständighet om det är
            ett vapen som utrustats så i kriminellt syfte.
          </note>
          <note>
            Detta gör att jag, likt en majoritet av utskottet, ställer mig
            bakom följande tre uppmaningar till regeringen : Det ska vara
            en tydlig skillnad i lagstiftningen mellan illegala och legala
            vapen, så att de nya strängare reglerna inte ska försvåra i onödan
            för jakt- och sportskyttar. Även förberedelse, försök och stämpling
            till brott mot tillståndsplikten för explosiva varor ska räknas
            som brott. Och det ska vara tydligare regler och bedömas som ett
            synnerligen grovt brott att ha bomber och andra explosiva varor
            på allmän plats.
          </note>
          <note>
            Fru talman! Jag vill avsluta med att säga att vi alltså stöder
            de tre tillkännagivanden som har gjorts i utskottshanteringen
            och också, som jag sa, reservation 3.
          </note>
          <note>
            Återigen får vi i riksdagen påpeka för regeringen att det visserligen
            är viktigt att agera kraftfullt mot illegala vapen men att det
            inte får ske på sådant sätt att det drabbar alla laglydiga vapenägare.
            De tillkännagivanden som görs i dag samt de som vi i riksdagen
            beslutade om i våras pekar på hur vi vill att regeringen bör tänka
            och agera.
          </note>
          <note>
            Det är dags att regeringen tar till sig budskapet. Agera gärna
            kraftfullt, men gör det på ett sätt som inte försvårar i onödan
            för landets jägare och sportskyttar! För laglydiga vapenägare
            bör inriktningen för framtiden i stället vara att fler förenklingar
            ska genomföras enligt de uppmaningar som riksdagen gjort ett flertal
            gånger.
          </note>
          <note type="speaker">
            Anf. 12 PERNILLA STÅLHAMMAR (MP):
          </note>
          <note>
            Fru talman! Förra året dödades 41 personer i de sammanlagt 320
            skjutningar som ägde rum i vårt land. Bland dem var det en ung
            mamma som var ute och gick med barnvagnen. Bland dem var det en
            ung kvinna som träffades av en förlupen kula i en gänguppgörelse.
            I augusti sköts en tolv ­ årig flicka ihjäl när hon var ute och
            promenerade med sin hund. Senast i går sköts en ung man ihjäl
            i Borås. Det här är förstås alldeles vansinnigt. Vi måste göra
            allt för att minska de kriminella gängens utbredning i vårt vackra
            land.
          </note>
          <note>
            Vi måste agera kraftfullt och strypa tillförseln av vapen till
            Sverige, vi måste göra det svårt för kriminella att vara just
            kriminella och vi måste komma med kraftfulla svar. Det sker bland
            annat genom den proposition som regeringen nu lägger fram och
            som vi debatterar här i dag.
          </note>
          <note>
            Det är viktigt att vi nu skärper straffen när det gäller smuggling
            av vapen och sprängmedel. Det är viktigt att vi nu skärper straffen
            för innehav av vapen. Det är viktigt att vi skärper straffen för
            innehav av sprängmedel och förberedelse till brott vad gäller
            sprängningar.
          </note>
          <note>
            För inte så länge sedan skedde en sprängning i Linköping, där
            jag är född och uppvuxen. För inte så länge sedan skedde en sprängning
            på Östermalm här i Stockholm.
          </note>
          <note>
            Oskyldiga drabbas. Man måste kunna känna sig trygg i sitt eget
            hem. De kriminella ska inte få ta över.
          </note>
          <note>
            Jag nämnde dem som har dött i olika skjutningar. Till det kommer
            dem som har skadats. Inte långt ifrån där jag bor här i Stockholm
            befann en man sig i sin lägenhet när han plötsligt fick en kula
            genom huvudet. Han är musikutövare och blev blind på ena ögat.
            Han har fått men för livet och får nu svårt att utöva musik. Den
            andra personen som drabbades helt oskyldig i denna skjutning var
            en taxichaufför.
          </note>
          <note>
            Fru talman! Jag är glad att vår regering inför kraftfulla åtgärder
            för att minska detta fula som sprider sig i vårt land. Tillsammans
            kommer vi att komma till rätta med detta. Miljöpartiet är stolt
            över att stå bakom denna politik.
          </note>
          <note>
            Det är också viktigt att vi ser till att grogrunden för de kriminella
            försvinner och att vi ser till att barn får en bra tillvaro, kan
            gå i skolan och se att det finns ett ljus och ett samhälle där
            man kan få jobb och ha vänner och bekanta som inte är de kriminella
            gängen.
          </note>
          <note>
            Fru talman! Det har tagits upp att man försvårar för jägare och
            dem som ägnar sig åt pistolskytte. Det är något av en nidbild
            att miljöpartister vill försvåra för jägare och pistolskyttar.
            Faktum är att många miljöpartister är jägare, och enligt en Sifoundersökning
            är vi det parti där flest är positivt inställda till att äta viltkött.
            Låt mig därför understryka att vi inte vill försvåra för jägare
            eller pistolskyttar.
          </note>
          <note>
            Som vi skriver i vårt särskilda yttrande pågår det just nu ett
            arbete på Regeringskansliet för att se till att dessa inte straffas
            ut när olika lagar skärps.
          </note>
          <note>
            Fru talman! Jag yrkar bifall till regeringens proposition, våra
            två reservationer och vårt särskilda yttrande.
          </note>
          <note type="speaker">
            Anf. 13 JOHAN HEDIN (C):
          </note>
          <note>
            Fru talman! Den liberale debattören Mattias Svensson har nyligen
            utkommit med boken Så roligt ska vi inte ha det om den svenska
            alkoholpolitiken. Man kan undra varför jag tar upp detta när vi
            debatterar vapenlagstiftning och förbud. Jo, för att i den svenska
            alkoholpolitiken fanns något som kallades totalkonsumtionsmodellen.
            Den byggde på att den totala mängden av försåld alkohol i landet
            påverkade alkoholproblemen. Denna modell havererar på många sätt
            och kan inte riktigt anses relevant i alla sammanhang.
          </note>
          <note>
            Jag kom dock att tänka på den i detta sammanhang, för regeringen
            verkar ha ett slags underton av en totalkonsumtionsmodell när
            det gäller vapen. Man verkar tänka att ju fler vapen som finns
            i samhället, desto fler illegala skjutningar och motsvarande äger
            rum. Men så är givetvis inte fallet.
          </note>
          <note>
            Det är en god ambition att försöka dela upp vapenlagstiftningen
            i en del som handlar om regleringen av hur laglydiga vapenägare
            ska handha sina vapen och en annan del som handlar om hur vi klämmer
            åt kriminella som använder illegala vapen på ett hänsynslöst sätt
            och skapar otrygghet i hela samhället.
          </note>
          <note>
            Min kollega och vän Sten Bergheden från Moderaterna gjorde en
            bra dragning av innehållet i alla riksdagens tillkännagivanden
            till regeringen. Det är en smula beklämmande att så lite har levererats
            på denna punkt. Vi har en ganska bred majoritet, och det måste
            vara tydligt vad som är riksdagens syn på svensk vapenpolitik.
            Trots det händer ganska lite.
          </note>
          <note>
            Detta betänkande är dock något av en ursäktande motsats. Det
            är en hel del bra saker som genomförs nu. Bland annat skärps straffen
            för smuggling av vapen, och det straffrättsliga ansvaret för att
            illegalt föra in vapen i landet tydliggörs.
          </note>
          <note>
            Något annat som adresseras och som är mycket välkommet är en
            ut ­ ökad kriminalisering av hantering av sprängmedel. Kriminella
            har i vissa sammanhang övergått från att använda skjutvapen till
            att skrämmas och ställa till med enorm oreda genom att utföra
            sprängattentat. Det vi i dag fattar beslut om kommer att leda
            detta en liten bit i rätt riktning, vilket givetvis är välkommet.
          </note>
          <note>
            Vi behöver göra en total översyn av lagstiftningen. Vi behöver
            ha ett samlat regelverk som är rättssäkert, träffsäkert, lättbegripligt
            och lättarbetat så att det går att tillämpa för alla dem som behöver
            sina vapen i sin hobby eller i annan typ av legal och legitim
            utövning och samtidigt skilja ut den från den illegala, illegitima,
            hänsynslösa och farliga vapenhanteringen.
          </note>
          <note>
            Vi behöver komma åt smugglingen genom stora insatser. Det finns
            samordningsmän på många håll i Europa, men det behövs säkert fler.
          </note>
          <note>
            Jag blir glad av flera av inläggen, bland annat något överraskande
            av Miljöpartiets deklaration om det stora jaktintresset. Det är
            ett intresse som jag delar. Låt mig därför skicka med att man
            i Europaparlamentet bör se med samma farhåga som jag på det stundande
            blyförbudet. Att använda bly där det behövs är en förutsättning
            för att kunna ha säkra och dödande skott och en så human metod
            som möjligt när man jagar. Man behöver förstå att bly i många
            fall är det absolut bästa materialet för en kula. Det är bra att
            Miljöpartiets alla jägare säkert delar denna insikt så att den
            kan spridas.
          </note>
          <note>
            Fru talman! Vi har debatterat och diskuterat vapenfrågorna så
            många gånger i denna kammare. Ofta har debatten varit mer negativ
            än den är i dag när vi faktiskt är ganska positiva till dessa
            förslag. Jag tittade igenom mina tidigare anföranden, och jag
            sa redan två debatter bakåt i tiden att allt redan är sagt. Så
            är det. Vi upprepar oss och kommer ingen vart. Därför måste vi
            ta ett samlat tag om ett nytt regelverk för vapenlagstiftning.
          </note>
          <note>
            Problemen började inte med EU:s vapendirektiv, men de förvärrades
            i och med det. Kanske handlar det om det fundamentala och strukturella
            feltänket att antalet vapen ökar faran i samhället – även om dessa
            vapen är ansvarsfullt hanterade av laglydiga ägare. Kanske var
            det detta som gjorde att man hamnade snett när man skulle formulera
            vapendirektivet. Efter de fruktansvärda terrordåden i Paris behövde
            man visa politisk handlingskraft, och man gjorde något som sköt
            helt bredvid målet.
          </note>
          <note>
            Vi var emot vapendirektivet då, och vi är emot det nu. Vi kommer
            snart att debattera detta igen, för det kommer implementeringsförslag
            från reger ­ ingen. Vi får alltså anledning att återkomma till
            detta, och då tar vi debatten vidare utifrån det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 11.)
          </note>
          <note>
            § 9 Ändrade regler för taxering av lantbruksenheter och för automatiserat
            beslutsfattande vid fastighetstaxeringen
          </note>
          <note>
            Skatteutskottets betänkande 2020/21:SkU3
          </note>
          <note>
            Ändrade regler för taxering av lantbruksenheter och för automatiserat
            beslutsfattande vid fastighetstaxeringen (prop. 2019/20:196)
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 11.)
          </note>
          <note>
            § 10 Ekonomiskt arbetsgivarbegrepp – förändrade skatteregler
            vid tillfälligt arbete i Sverige
          </note>
          <note>
            Skatteutskottets betänkande 2020/21:SkU5
          </note>
          <note>
            Ekonomiskt arbetsgivarbegrepp – förändrade skatteregler vid tillfälligt
            arbete i Sverige (prop. 2019/20:190)
          </note>
          <note>
            föredrogs.
          </note>
          <note type="speaker">
            Anf. 14 HAMPUS HAGMAN (KD):
          </note>
          <note>
            Fru talman! Förslaget från regeringen innebär att skattereglerna
            vid tillfälligt arbete i Sverige ska förändras. Förändringarna
            innebär att en arbetstagare som är inhyrd från ett utländskt företag
            som inte har fast driftsställe i Sverige ska beskattas här när
            arbetstagaren är här och utför arbete för en verksamhet. Det är
            i grunden ett rimligt förslag. Flera andra länder har gått samma
            väg, och det är inte konstigt att Sverige också gör det.
          </note>
          <note>
            Samtidigt innebär förändringen att det finns behov av att införa
            undantagsregler. Det är undantagsregler som till exempel kan bli
            aktuella att tillämpa vid olika projekt, konferenser, utbildningar
            och liknande där människor som är anställda i utlandet kommer
            till Sverige för att delta på sin arbetstid. Regeringen lägger
            också fram sådana undantag. De innebär att de nya reglerna inte
            ska tillämpas på den som arbetar i Sverige upp till 15 dagar i
            sträck och samtidigt också att reglerna inte ska tillämpas om
            det sammanlagda antalet arbetsdagar i Sverige är 45 eller färre
            per år.
          </note>
          <note>
            Konsekvenserna av denna kombination av undantag blir minst sagt
            något krångliga. Undantag gäller alltså för den som arbetar 14
            dagar i Sverige vid tre tillfällen under ett år. Det blir sammanlagt
            42 dagar, men aldrig över 15 dagar vid något enskilt tillfälle.
          </note>
          <note>
            Men undantaget gäller inte för den som arbetar 16 dagar i Sverige
            vid två tillfällen, alltså sammanlagt 32 dagar fast fördelat på
            fel sätt. Att vi har ett maxtak, ett tak för hur många dagar totalt
            som undantaget ska gälla, är givetvis helt rimligt, men att vi
            samtidigt reglerar hur dessa dagar ska fördelas är verkligen inte
            rimligt. Det borde räcka med en enda gräns.
          </note>
          <note>
            Fru talman! Sverige ska vara ett attraktivt land att driva företag
            i, både små och stora företag, och att vi har ett antal svenska
            storföretag som har medarbetare runt om i världen är förstås något
            som är väldigt bra. Att vi har ett antal utländska företag med
            viktiga verksamheter här i Sverige är förstås också bra, och att
            dessa stora företags utländska medarbetare kommer till Sverige
            är positivt både för dem och för en lång rad andra företag, till
            exempel hotell och restauranger. Just det är väl tyvärr inte aktuellt
            just nu, men det kommer förhoppningsvis att vara det inom en snar
            framtid.
          </note>
          <note>
            Fru talman! Det förslag som regeringen nu har lagt fram har förbättrats
            jämfört med det förslag som först skickades ut. Det är bra därför
            att reger ­ ingens första förslag var ännu mer företagsfientligt.
            I det förslaget gällde undantagen för max 30 dagar per kalenderår
            och max 5 dagar i sträck. Det hade varit ett ännu hårdare slag
            mot svenska företag, och flera remiss ­ instanser markerade mot
            detta. Remissinstanserna konstaterade att de län ­ der som har
            motsvarande undantagsregler har betydligt generösare tids ­ gränser.
          </note>
          <note>
            Det är som sagt bra att regeringen har gjort förändringar, och
            det är intressant att det görs , eftersom det visar att regeringen
            har insett att det finns en problematik med en alltför företagsfientlig
            politik. Problemet är att man bara har lyssnat lite och skruvat
            på begränsningarna så att de blir lite mindre skadliga.
          </note>
          <note>
            Jag menar att vi i stället borde ha ett helt annat synsätt på
            företagsamhet. Som remissinstanserna konstaterar väljer regeringen
            att föreslå mindre generösa undantagsregler än de som finns i
            andra länder. Och man undrar ju vad det är för värde som regeringen
            ser i att lägga hårdare begränsningar på svenska företag än vad
            till exempel den tyska regeringen lägger på tyska företag. I stället
            för att lägga oss på en sämre eller ens samma nivå som Tyskland
            borde Sverige skicka signalen att här är företag välkomna. Kom
            hit på konferenser, lägg era utbildningar här, lägg era projekt
            i Sverige! Men i stället blir regeringens signal att förutsättningarna
            i Sverige bara är lite sämre än förutsättningarna i Tyskland.
            Detta kommer att skada det svenska näringslivet och därmed också
            den svenska välfärden.
          </note>
          <note>
            Kristdemokraterna vill att Sverige ska vara attraktivt för företag
            – alla företag, stora som små, svenska som utländska. Och vi vill
            ha regler som gör Sverige mer attraktivt. Vi föreslår därför att
            15-dagarsregeln tas bort helt. Det räcker med en gräns – en gräns
            för det sammanlagda antalet dagar för arbete i Sverige, oavsett
            om det sker tio dagar i sträck fyra gånger, tjugo dagar i sträck
            två gånger eller alla dagar i en enda följd.
          </note>
          <note>
            Jag yrkar därför bifall till reservationen.
          </note>
          <note type="speaker">
            Anf. 15 PATRIK LUNDQVIST (S):
          </note>
          <note>
            Fru talman! Svenska regler, lagar och traditioner ska gälla i
            Sverige. Detta gäller oavsett vad vi pratar om, i alla delar av
            samhället. Av särskild vikt är det att slå fast denna princip
            i lag när det kommer till arbetsmarknaden.
          </note>
          <note>
            Vi har en stolt tradition av att arbetsmarknadens parter sinsemellan
            kommer överens om vad som ska gälla i Sverige. Detta har varit
            och är bra både för alla som arbetar på golvet och för företagens
            fortlevnad. Kontinuerliga förbättringar för de anställda i både
            löner och arbetsvillkor har gått hand i hand med kontinuerliga
            effektiviseringar och lugn på arbetsmarknaden, med höga vinster
            som följd.
          </note>
          <note>
            Detta är en ordning som måste värnas även här, i den svenska
            politiken. Vi har i denna kammare makten att rubba svensk arbetsmarknad
            rejält, både genom direkta förändringar av förutsättningarna via
            lagstiftning och genom att passivt se på när omvärlden förändras,
            vilket i sin tur påverkar hur arbetsmarknaden fungerar i Sverige.
          </note>
          <note>
            Fru talman! I dag diskuterar vi en sådan förändring. Större rörlighet
            från omvärlden till Sverige och tvärtom kombinerat med uppluckringar
            i svenska regler för inhyrd arbetskraft och gästarbetare har gjort
            att svenska villkor inte gäller för alla. Vi har tidigare sett
            hur bemanningsföretagens intåg på svensk arbetsmarknad riskerade
            att slå omkull avtal och villkor som byggts upp under lång tid,
            men detta klarade vi av tack vare flexibiliteten i den svenska
            modellen, där fack och arbetsgivare kommer överens om hur till
            exempel lönenivåer ska relatera till dem som har fast anställning
            på de företag som tar in bemanning.
          </note>
          <note>
            Det är naturligtvis alltid bäst om det sker på det viset, men
            nu står vi inför en annan problematik där inte bara företag i
            Sverige berörs utan även uthyrande företag i andra delar av världen.
            Då är det läge för politiken att gå in och säkra upp med lag så
            att den svenska modellen inte urholkas. Samma regler och skatter
            måste gälla alla, oavsett hur, varifrån eller via vilket företag
            en person jobbar i Sverige.
          </note>
          <note>
            Jag kan med glädje säga att det är precis detta som nu sker.
            Vi säkrar upp den svenska modellen och de villkor som vi har bestämt
            gemensamt på svensk arbetsmarknad. Vi får en bättre reglering
            på plats samtidigt som vi ser till att företag som har behov av
            att skicka personal för kortare tider i Sverige klarar sig utan
            större krångel än nödvändigt, för att upprätthålla viktiga principer.
            Det kan till exempel handla om anställda som åker på konferenser
            eller annat för en kortare tid.
          </note>
          <note>
            Från och med nu är 15 dagar i sträck och 45 dagar under ett år
            de undantag som ska gälla från reglerna. Detta är mer än tillräckligt
            för att experter ska kunna göra det de behöver här, men förhoppningsvis
            inte så länge att man kan sätta i system att byta uthyrd arbetskraft
            när tiden går ut. Detta har vi sett problem med i till exempel
            byggbranschen tidigare. Att höja tiden till 45 dagar i sträck
            per år skulle öka den risken betydligt jämfört med de regler som
            föreslås här i dag.
          </note>
          <note>
            Arbetslag skulle alltså kunna utföra arbete i 45 dagar i Sverige.
            Om jobbet inte är klart efter 45 dagar skulle uthyrningsföretaget
            kunna byta arbetare och på så vis komma undan de svenska reglerna.
            Denna ordning kanske låter okej i vissas värld, eftersom det blir
            lite krångligt för en del att ha vissa gränser, men inte i min
            värld.
          </note>
          <note>
            Som sagt: Svenska lagar och villkor ska gälla här för alla oavsett
            varifrån de kommer eller varför.
          </note>
          <note>
            Jag har jobbat inom svensk stålindustri. Vi har varje år underhållsstopp
            på ungefär en månad. Om dessa regler om 15 dagar inte skulle gälla
            skulle det betyda att svetsare från andra länder skulle kunna
            komma hit och jobba för betydligt mindre pengar än vad jag och
            mina kollegor är villiga att göra och för mindre pengar än vad
            vi faktiskt har kommit överens om och bestämt både här i kammaren
            och via parterna ska gälla. Den ordningen är inte okej. Vi måste
            värna svensk arbetsmarknad och dem som faktiskt jobbar där hela
            året och inte bara dem som behövs ibland.
          </note>
          <note>
            Därför yrkar jag bifall till regeringens förslag.
          </note>
          <note type="speaker">
            Anf. 16 FREDRIK SCHULTE (M):
          </note>
          <note>
            Fru talman! Denna proposition adresserar en angelägen fråga om
            att skapa konkurrensneutralitet mellan företag som använder respektive
            inte använder sig av utländsk arbetskraft. Utländsk arbetskraft
            som bidrar till svensk tillväxt är någonting som är positivt för
            svensk ekonomi. Men det ska inte innebära konkurrensfördelar rent
            skattemässigt att anlita inhyrd personal. Mot denna bakgrund är
            Moderaterna i grunden positiva till ande ­ meningen och inriktningen
            i denna proposition.
          </note>
          <note>
            Vi har däremot två farhågor när det gäller detta förslag. Den
            första gäller de tekniska lösningar som regeringen har valt att
            använda sig av för att adressera denna fråga. Det handlar om förslag
            som i stor utsträckning har fått kritik från remissinstanser,
            även om samma remissinstanser i grunden är positiva till inriktningen
            på förslaget. Det är kritik som bygger på att det helt enkelt
            är för byråkratiska och krångliga regelverk. Om vi hade haft en
            moderatledd regering skulle vi moderater ha sett till att tillmötesgå
            denna kritik och utforma förslagen på ett sådant sätt att de inte
            fick denna effekt. Vi vill ändå inte stå i vägen för att dessa
            lagförändringar kommer på plats. Men vi vill flagga för att detta
            är någonting som är viktigt att följa upp och säkerställa att
            det inte får för negativa byråkratiska konsekvenser för näringslivet.
            Vi är därför öppna för att återkomma med eventuella förändringsförslag
            och hoppas att regeringen också är öppen för det. Även om andemeningen
            i detta förslag är gott får det inte innebära att man kastar ut
            barnet med badvattnet.
          </note>
          <note>
            Den andra farhågan som vi ser är att detta förslag kan innebära
            problem för svensk bärindustri. Svensk bärplockarnäring är i stor
            utsträckning beroende av att använda sig av utländsk arbetskraft.
            Vi vill inte att konsekvensen blir att en hel näring kommer att
            drabbas hårt.
          </note>
          <note>
            Med dessa reservationer yrkar jag bifall till propositionen.
            Men jag flaggar ändå för att Moderaterna är öppna för att se över
            detta i framtiden och omreglera så att detta förslag inte på sikt
            medför dessa negativa konsekvenser.
          </note>
          <note type="speaker">
            Anf. 17 JOHAN HEDIN (C):
          </note>
          <note>
            Fru talman! Jag kan konstatera att enigheten i utskottet är stor
            när det handlar om vikten av att utforma arbetsgivarbegreppet
            mer i linje med vår omvärld.
          </note>
          <note>
            Den internationella skattepolitiken fokuserar alltmer på att
            skapa regelverk som går åt samma håll, och en förändring av arbetsgivarbegreppet
            är i linje med utvecklingen i flertalet länder.
          </note>
          <note>
            Konkurrensneutralitet mellan företag när det gäller hur de väljer
            att organisera sin verksamhet måste vara ledstjärnan för skattepolitiken.
            Konkurrens mellan företag handlar helt enkelt om att företagen
            tävlar med var ­ andra om att vara så bra som möjligt, så att
            deras kunder och konsumenter väljer att köpa just deras varor
            eller tjänster. Då är det såklart helt avgörande att de grundläggande
            förutsättningarna för neutralitet finns på plats.
          </note>
          <note>
            Att skatter snedvrider konkurrensen om marknadsaktörer som befinner
            sig i ett konkurrensförhållande med varandra påläggs olika skattesatser
            är en logisk och olycklig följd.
          </note>
          <note>
            Propositionen om ekonomiskt arbetsgivarbegrepp är ett ytterligare
            steg för stärkt konkurrensneutralitet mellan företag som använder
            sig av svensk respektive utländsk arbetskraft. Historiskt sett
            har Sverige alltid tillämpat ett så kallat formellt synsätt på
            vem som är arbetsgivare. Större delen av världen tillämpar det
            ekonomiska synsättet. Den föreslagna ändringen skulle därför harmonisera
            Sveriges synsätt med omvärldens.
          </note>
          <note>
            Fru talman! Det nuvarande svenska synsättet skapar en orättvis
            kon ­ kurrenssituation mellan å ena sidan verksamheter i Sverige
            som anställer, och å andra sidan verksamheter i Sverige som i
            stället hyr in personal ge ­ nom till exempel ett utländskt bemanningsföretag.
            Vi måste också vara ärliga med att alla förändringar av denna
            typ – förutsättningar för under vilka omständigheter ett företag
            ska betala skatt och på vilka nivåer – kom ­ mer, i alla fall
            kortsiktigt, att få vissa negativa eller oönskade effekter. Det
            kan handla om en ökad administrativ börda och att vissa branscher
            och företag påverkas i större utsträckning. Det måste vi titta
            på i särskild ord ­ ning.
          </note>
          <note>
            Fru talman! Med detta yrkar jag bifall till utskottets förslag.
          </note>
          <note type="speaker">
            Anf. 18 ALI ESBATI (V):
          </note>
          <note>
            Fru talman! Vi är kanske inte bortskämda dessa dagar med goda
            nyheter, vare sig i världen i allmänhet eller i denna kammare
            i synnerhet.
          </note>
          <note>
            Då är det kanske desto viktigare att uppmärksamma när bra förslag
            läggs fram och kan gå igenom.
          </note>
          <note>
            De förslag som finns i regeringens proposition, Ekonomiskt arbetsgivarbegrepp
            – förändrade skatteregler vid tillfälligt arbete i Sverige , och
            som utskottet har ställt sig bakom i betänkandet är bra förslag.
            Det är förslag som Vänsterpartiet har drivit en tid. Under den
            förra motionsperioden hade vi exakt ett sådant yrkande men var
            tyvärr ensamma om det. Men det pågick då en process som vi var
            med och drev på i budgetsamarbetet med regeringen under förra
            mandatperioden och som nu förhoppningsvis kommer i mål i och med
            dagens omröstning.
          </note>
          <note>
            De förslag som presenteras här kan kanske låta lite tekniska,
            men de handlar i grund och botten om att stänga kryphål när det
            gäller att komma undan svensk skatt genom att använda sig av uthyrning
            av arbetare i situa ­ tioner med gränsöverskridande arbete eller
            utstationeringsliknande arbete.
          </note>
          <note>
            Det finns ett undantag här som man kan diskutera men som jag
            menar är lämpligt avvägt och som gör att exempelvis event och
            konferenser, där det är rimligt att man inte skattar i Sverige,
            inte hamnar i problem. Men i övrigt handlar det om att slå vakt
            om den grundläggande principen om att arbete som genomförs i Sverige
            ska beskattas i Sverige.
          </note>
          <note>
            Vi från Vänsterpartiet hade kanske kunnat tänka oss ytterligare
            justeringar av detta förslag. Inte minst hade det varit rimligt
            att gå vidare och undersöka det som man tar fram från bland annat
            byggsektorn. Fackförbundet Byggnads nämner i sina remissyttranden
            att de är oroliga för att man genom att använda sig av underentreprenörer
            i detta fall ändå kan undgå reglerna. Det kommer att vara värt
            att se vidare på detta framöver. Men denna invändning är inte
            av den karaktären att vi har motionerat om detta, och därför har
            vi inte heller någon reservation i detta betänkande.
          </note>
          <note>
            Jag tror dock att det är viktigt att man sätter det här förslaget
            i ett bredare sammanhang. Detta är nämligen en del av ett större
            problem – ett problem som handlar om att människor utnyttjas på
            den svenska arbetsmarknaden och att de företag som står för detta
            utnyttjande ibland också kan komma undan till exempel skatt.
          </note>
          <note>
            Min kamrat från Socialdemokraterna var inne på att den svenska
            modellen många gånger hanterar problemen på ett bra sätt, och
            det är ju sant. Men det är också så att det finns mycket som återstår
            att göra. Det finns problem som skapas av EU-rättens marknadsfundamentalistiska
            utgångspunkter och de domar som EU-domstolen har kommit med under
            ett antal år. Flera av dem har påverkat svensk arbetsmarknad mycket
            negativt; vi kommer exempelvis ihåg hur Lavaldomen skapade väldigt
            stora problem för den svenska modellen – problem som de borgerliga
            partierna i den här kammaren inte var särskilt angelägna om att
            försöka lösa men som vi ändå har kunnat bidra till att minska
            omfattningen av genom senare lagstiftning i Sverige.
          </note>
          <note>
            Det är också så att det här egentligen hänger nära samman med
            frågan om regelverket för arbetskraftsinvandring. Det är samma
            typ av problem som uppstår som man försöker lösa här. Det är ett
            regelverk som i dag i många fall öppnar upp för grovt utnyttjande
            av människor, och regeringen är dessvärre bunden av sina samarbetspartier
            och har inte kunnat agera på ett kraftfullt sätt för att försöka
            lösa en del av problemen. Men det är klart att det är bra att
            man kommer med de här förslagen. Det är bra att man försöker ändra
            regelverket där det är möjligt, så att förutsättningarna för att
            beivra utnyttjande och skatteundandragande blir goda.
          </note>
          <note>
            Det är samtidigt så att det i grund och botten, om man nu ska
            tro på den svenska modellen och stödja den, väldigt ofta handlar
            om att de fackliga organisationerna ska ha möjligheter att säga
            ifrån när någonting är problematiskt och ha möjligheten att agera.
            Det är i det ljuset vi behöver se exempelvis de diskussioner som
            nu förs om anställningsskyddet i Sverige och om möjligheten för
            fackliga organisationer att ha en roll på svensk arbetsmarknad
            där de kan stå upp för arbetstagares rättigheter oavsett varifrån
            människor kommer och var de råkar vara födda.
          </note>
          <note>
            Tidigare fördes här en diskussion om organiserad brottslighet.
            Det är en angelägen diskussion som justitieutskottet förde. Vi
            ska komma ihåg att arbetsmarknaden är en arena där organiserad
            brottslighet i dag förekommer i stor utsträckning – och att den
            brottsligheten ofta går hand i hand med annan organiserad brottslighet,
            som tar sig uttryck i form av grovt våld och så vidare. De sammanhangen
            behöver man från lagstiftarens sida hela tiden följa för att se
            till att resultaten blir så rimliga som möjligt på marken, för
            vanliga människor.
          </note>
          <note>
            Jag noterar, som avslutning, att Svenskt Näringsliv i sina remissyttranden
            har varit emot förslaget och inte har velat se de här förändringarna.
            Det är bra att regeringen, och nu förhoppningsvis riksdagen, ändå
            går vidare med förslagen och inte tar hänsyn till Svenskt Näringslivs
            invändningar. Jag tror att det är någonting som borde ske oftare
            i lagstiftningsprocessen för att vi ska få bra lagar på arbetsmarknadsområdet
            i Sverige.
          </note>
          <note>
            Överläggningen var härmed avslutad.
          </note>
          <note>
            (Beslut fattade s under § 11.)
          </note>
          <note>
            Ajournering
          </note>
          <note>
            Kammaren beslutade kl. 10.54 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            JuU31 Omständigheter som särskilt ska beaktas som skäl för livstids
            fängelse för mord
          </note>
          <note>
            1. utskottet
          </note>
          <note>
            2. res. (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res.
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res.: 16 S, 4 V, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            JuU4 Digital kommunikation i domstolsprocesser
          </note>
          <note>
            Kammaren biföll utskottets förslag.
          </note>
          <note>
            JuU5 En strängare syn på hantering av vapen och explosiva varor
          </note>
          <note>
            Punkt 2 (Översyn av vapenlagstiftningen)
          </note>
          <note>
            1. utskottet
          </note>
          <note>
            2. res. 1 (S, MP)
          </note>
          <note>
            Votering:
          </note>
          <note>
            36 för utskottet
          </note>
          <note>
            19 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 4 V, 3 KD, 3 L
          </note>
          <note>
            För res. 1: 16 S, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Tidsbegränsade vapenlicenser)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            45 för utskottet
          </note>
          <note>
            10 för res. 2
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            2 -
          </note>
          <note>
            Punkt 4 (Strängare straff)
          </note>
          <note>
            1. utskottet
          </note>
          <note>
            2. res. 3 (M, KD, L)
          </note>
          <note>
            Votering:
          </note>
          <note>
            38 för utskottet
          </note>
          <note>
            17 för res. 3
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP
          </note>
          <note>
            För res. 3: 11 M, 3 KD, 3 L
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Innehav av sprängmedel på allmän plats)
          </note>
          <note>
            1. utskottet
          </note>
          <note>
            2. res. 4 (S, V, MP)
          </note>
          <note>
            Kammaren biföll utskottets förslag med acklamation.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU3 Ändrade regler för taxering av lantbruksenheter och för
            automatiserat beslutsfattande vid fastighetstaxeringen
          </note>
          <note>
            Kammaren biföll utskottets förslag.
          </note>
          <note>
            SkU5 Ekonomiskt arbetsgivarbegrepp – förändrade skatteregler
            vid tillfälligt arbete i Sverige
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Beräkningen av antalet arbetsdagar)
          </note>
          <note>
            1. utskottet
          </note>
          <note>
            2. res. (KD)
          </note>
          <note>
            Votering:
          </note>
          <note>
            53 för utskottet
          </note>
          <note>
            3 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L,
          </note>
          <note>
            3 MP, 1 -
          </note>
          <note>
            För res.: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Ajournering
          </note>
          <note>
            Kammaren beslutade kl. 16.05 på förslag av förste vice talmannen
            att ajournera sammanträdet till kl. 16.35.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.35.
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:39 Riksrevisionens rapport om Arbetsförmedlingens tjänst
            Stöd och matchning
          </note>
          <note>
            EU-dokument
          </note>
          <note>
            COM(2020) 610 Förslag till Europaparlamentets och rådets förordning
            om asyl- och migrationshantering och om ändring av rådets direktiv
            2003/109/EG och förslaget till förordning (EU) XXX/XXX [Asyl-
            och migrationsfonden]
          </note>
          <note>
            COM(2020) 611 Ändrat förslag till Europaparlamentets och rådets
            förordning om upprättande av ett gemensamt förfarande för internationellt
            skydd i unionen och om upphävande av direktiv 2013/32/EU
          </note>
          <note>
            COM(2020) 612 Förslag till Europaparlamentets och rådets förordning
            om införande av screening av tredjelandsmedborgare vid de yttre
            gräns ­ erna och om ändring av förordningarna (EG) nr 767/2008,
            (EU) 2017/2226, (EU) 2018/1240 och (EU) 2019/817
          </note>
          <note>
            COM(2020) 688 Förslag till rådets direktiv om ändring av rådets
            direktiv 2006/112/EG vad gäller tillfälliga åtgärder avseende
            mervärdesskatt på covid-19-vacciner och medicintekniska produkter
            för in vitro-diagnos ­ tik av covid-19 föranledda av covid-19-pandemin
          </note>
          <note>
            § 13 Motion för omedelbar hänvisning
          </note>
          <note>
            Följande dokument anmäldes:
          </note>
          <note>
            Motion
          </note>
          <note>
            med anledning av prop. 2020/21:46 Extra ändringsbudget för 2020
            – Förlängd rätt till ersättning för riskgrupper
          </note>
          <note>
            2020/21:3750 av Oscar Sjöstedt m.fl. (SD)
          </note>
          <note>
            Kammaren biföll talmannens förslag att ovanstående motion omedelbart
            skulle hänvisas till finans utskottet.
          </note>
          <note>
            § 14 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 3 november
          </note>
          <note>
            2020/21:103 Projektbidrag från Allmänna arvsfonden
          </note>
          <note>
            av Ludvig Aspling (SD)
          </note>
          <note>
            till socialminister Lena Hallengren (S)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 3 november
          </note>
          <note>
            2020/21:331 Kasserad skyddsutrustning under krisen
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:332 Stöd till korttidsarbete
          </note>
          <note>
            av Alexandra Anstrell (M)
          </note>
          <note>
            till näringsminister Ibrahim Baylan (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 4 november
          </note>
          <note>
            2020/21:298 Spelinspektionens roll i bekämpningen av organiserad
            brottslighet
          </note>
          <note>
            av Andreas Carlson (KD)
          </note>
          <note>
            till statsrådet Ardalan Shekarabi (S)
          </note>
          <note>
            2020/21:299 Spelinspektionens undantag för restaurangkasinon
          </note>
          <note>
            av Andreas Carlson (KD)
          </note>
          <note>
            till statsrådet Ardalan Shekarabi (S)
          </note>
          <note>
            § 17 Kammaren åtskildes kl. 16.35 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till ajourneringen
            kl. 10.54 och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemorior
          </note>
          <note>
            § 5 Ärenden för hänvisning till utskott
          </note>
          <note>
            § 6 Omständigheter som särskilt ska beaktas som skäl för livstids
            fängelse för mord
          </note>
          <note>
            Justitieutskottets betänkande 2020/21:JuU31
          </note>
          <note>
            Anf. 1 PETTER LÖBERG (S)
          </note>
          <note>
            Anf. 2 LINDA WESTERLUND SNECKER (V)
          </note>
          <note>
            Anf. 3 PERNILLA STÅLHAMMAR (MP)
          </note>
          <note>
            Anf. 4 JOHAN FORSSELL (M)
          </note>
          <note>
            Anf. 5 JOHAN HEDIN (C)
          </note>
          <note>
            Anf. 6 INGEMAR KIHLSTRÖM (KD)
          </note>
          <note>
            (Beslut fattades under § 11.)
          </note>
          <note>
            § 7 Digital kommunikation i domstolsprocesser
          </note>
          <note>
            Justitieutskottets betänkande 2020/21:JuU4
          </note>
          <note>
            (Beslut fattades under § 11.)
          </note>
          <note>
            § 8 En strängare syn på hantering av vapen och explosiva varor
          </note>
          <note>
            Justitieutskottets betänkande 2020/21:JuU5
          </note>
          <note>
            Anf. 7 JOAKIM SANDELL (S)
          </note>
          <note>
            Anf. 8 STEN BERGHEDEN (M)
          </note>
          <note>
            Anf. 9 PER SÖDERLUND (SD)
          </note>
          <note>
            Anf. 10 LINDA WESTERLUND SNECKER (V)
          </note>
          <note>
            Anf. 11 INGEMAR KIHLSTRÖM (KD)
          </note>
          <note>
            Anf. 12 PERNILLA STÅLHAMMAR (MP)
          </note>
          <note>
            Anf. 13 JOHAN HEDIN (C)
          </note>
          <note>
            (Beslut fattades under § 11.)
          </note>
          <note>
            § 9 Ändrade regler för taxering av lantbruksenheter och för automatiserat
            beslutsfattande vid fastighetstaxeringen
          </note>
          <note>
            Skatteutskottets betänkande 2020/21:SkU3
          </note>
          <note>
            (Beslut fattades under § 11.)
          </note>
          <note>
            § 10 Ekonomiskt arbetsgivarbegrepp – förändrade skatteregler
            vid tillfälligt arbete i Sverige
          </note>
          <note>
            Skatteutskottets betänkande 2020/21:SkU5
          </note>
          <note>
            Anf. 14 HAMPUS HAGMAN (KD)
          </note>
          <note>
            Anf. 15 PATRIK LUNDQVIST (S)
          </note>
          <note>
            Anf. 16 FREDRIK SCHULTE (M)
          </note>
          <note>
            Anf. 17 JOHAN HEDIN (C)
          </note>
          <note>
            Anf. 18 ALI ESBATI (V)
          </note>
          <note>
            (Beslut fattades under § 11.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 11 Beslut om ärenden som slutdebatterats vid dagens sammanträde
          </note>
          <note>
            JuU31 Omständigheter som särskilt ska beaktas som skäl för livstids
            fängelse för mord
          </note>
          <note>
            JuU4 Digital kommunikation i domstolsprocesser
          </note>
          <note>
            JuU5 En strängare syn på hantering av vapen och explosiva varor
          </note>
          <note>
            SkU3 Ändrade regler för taxering av lantbruksenheter och för
            automatiserat beslutsfattande vid fastighetstaxeringen
          </note>
          <note>
            SkU5 Ekonomiskt arbetsgivarbegrepp – förändrade skatteregler
            vid tillfälligt arbete i Sverige
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Bordläggning
          </note>
          <note>
            § 13 Motion för omedelbar hänvisning
          </note>
          <note>
            § 14 Anmälan om interpellation
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 16.35.
          </note>
          <note>
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
