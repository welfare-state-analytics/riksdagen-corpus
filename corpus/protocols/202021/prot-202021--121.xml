<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--121</head>
          <docDate when="2021-05-07 00:00:00">2021-05-07 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 16 april justerades.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att följande skrivelse hade kommit
            in från finansutskottet:
          </note>
          <note>
            Skrivelse till kanmaren
          </note>
          <note>
            Till riksdagen
          </note>
          <note>
            Riksdagen väljer för valperioden riksdagens råd för Riksrevisionen
            som enligt 13 kap. 8 § riksdagsordningen består av en riksdagsledamot
            från varje partigupp som avses i 3 kap. 5 § riksdagordningen samt
            supple ­ anter. Val bereds av konstitutionsutskottet och finansutskottet
            (tilläggs ­ bestämmelse 13.8.1). Om en plats under pågående valperiod
            blir ledig ska kompletteringval genomföras enligt samma förfarande
            som vid det ur ­ sprungliga valet (12 kap. 15 §).
          </note>
          <note>
            Ida Gabrielsson (V) har under pågående valperiod avsagt sig sin
            plats som suppleant i riksdagens råd för Riksrevisionen.
          </note>
          <note>
            Finansutskottet har därför berett frågan om kompletteringsval
            till rådet.
          </note>
          <note>
            Finansutskottet föreslår enhälligt att riksdagen, för perioden
            fr.o.m. det att beslut har fattats av riksdagen till dess att
            nya val har förrättats vid början av nästa valperiod, till suppleant
            i riksdagens råd för Riksrevisionen väljer
          </note>
          <note>
            Ilona Szatmari Waldau (V)
          </note>
          <note>
            Stockholm den 6 maj 2021
          </note>
          <note>
            Åsa Westlund
          </note>
          <note>
            Ordförande i finansutskottet
          </note>
          <note>
            Kammaren biföll finansutskottets förslag och utsåg därmed för
            tiden från och med den 7 maj till dess att ny tt val förrättats
            under början av nästa valperiod till
          </note>
          <note>
            suppleant i riksdagens råd för Riksrevisionen
          </note>
          <note>
            Ilona Szatmari Waldau (V)
          </note>
          <note>
            § 3 Meddelande om särskild debatt om händelseutvecklingen i Ryssland
          </note>
          <note>
            Andre vice talmannen meddelade att på begäran av Moderaternas
            partigrupp skulle en särskild debatt om händelseutvecklingen i
            Ryssland anordnas fredagen den 28 maj kl. 9.00 .
          </note>
          <note>
            Från regeringen skulle utrikesminister Ann Linde (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om särskild debatt om händelseutvecklingen i Ryssland
          </note>
          <note>
            Riksdagen får i enlighet med 6 kap . 23 § riksdagsordningen kalla
            till särskild debatt med anledning av händelseutvecklingen i Ryssland
            och landets närområde.
          </note>
          <note>
            Ryssland under Vladimir Putin bryter i dag mot alla de tio principer
            som 1975 fastställdes och undertecknades i Helsingforsslutakten.
            Där lades grunden för den europeiska säkerhetsordningen och de
            konferenser som sedan utmynnat i Organisationen för Säkerhet och
            Samarbete i Europa (OSSE), där Sverige i år är ordförandeland.
          </note>
          <note>
            Händelseutvecklingen i Ryssland och landets närområde försämras
            kraftigt just nu. Under de senaste veckorna har den negativa händelse
            ­ utvecklingen varit snabb och vi står inför ett allvarligt läge
            som kräver mot ­ åtgärder.
          </note>
          <note>
            Hälsoläget för den fängslade ryske oppositionspolitikern Aleksej
            Na ­ valnyj är kritiskt. Navalnyj har hungerstrejkat i mer än
            två veckor, med krav på att få bli undersökt av en oberoende läkare.
            Enligt uppgifter är hälsoläget kraftigt försämrat. Han har tidigare
            vårdats i Tyskland efter att ha utsatts för ett giftangrepp.
          </note>
          <note>
            EU:s medlemsstater har sedan tidigare beslutat att införa sanktioner
            mot fyra högt uppsatta ryssar för fängslandet, bland andra Alexander
            Kalasjnikov, chef för landets federala fängelser. Dessa sanktioner
            är första gången som EU använder sig av den så kallade Magnitskijlagstiftningen
            som antogs i december 2020. Navalnyjs hälsoläge och Kremls fortgående
            åtgärder mot den ryska oppositionen med bland annat den senaste
            tidens massgripanden är ytterst allvarliga.
          </note>
          <note>
            I april nådde beskjutningen och artillerielden vid frontlinjen
            i Donbas-regionen i östra Ukraina sin högsta nivå sedan eldupphöret
            implementerades i juli 2020. Från regionen har det under våren
            2021 också kommit allvarliga rapporter om att den ryska militära
            närvaron vuxit på den ryska sidan om gränsen. Rapporter har gjort
            gällande att ungefär 40 000 soldater, kanske fler, skickats till
            Rostovregionen och tillförsel av tyngre vapen skett. Förutom trupp
            har enligt uppgifter från USA även strategiskt materiel dykt upp
            i frontzonen i mitten på april som fältsjukhus, artilleri och
            förnödenheter. Till följd av Rysslands militära upptrappning ökar
            spänningarna på olika områden. Rysslands militära upptrappning
            vid gränsen är mycket allvarlig och Ryssland måste dra tillbaka
            sina styrkor från den ukrainska gränsen.
          </note>
          <note>
            Tjeckien utvisade i mitten på april arton ryska diplomater efter
            att den tjeckiska underrättelsetjänsten pekat ut dem som inblandade
            i ett antal explosioner med dödlig utgång vid ett ammunitionsförråd
            i tjeckiska Vrbetice i oktober 2014. Två av de misstänkta kan
            dessutom kopplas till giftattacken mot Sergej Skripal och hans
            dotter i Salisbury i Storbritannien under 2018. Ryssland har nu
            svarat med att förklara 20 tjecker icke önskvärda i landet.
          </note>
          <note>
            Det är av stor betydelse att Sverige och EU tydligt står upp
            mot Kremls attacker såväl mot sina medborgare som mot omvärlden.
          </note>
          <note>
            Den moderata riksdagsgruppen begär därför en särskild debatt
            i riksdagen med anledning av den senaste händelseutvecklingen
            i Ryssland och landets närområde.
          </note>
          <note>
            Stockholm den 27 april 2021
          </note>
          <note>
            Tobias Billström
          </note>
          <note>
            Gruppledare Moderatema
          </note>
          <note>
            § 4 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2020/21:25 för
            torsdagen den 6 maj i ärende om subsidiaritetsprövning av EU-förslag
            hade kommit in från skatteutskottet.
          </note>
          <note>
            § 5 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till socialutskottet
            :
          </note>
          <note>
            RiR 2021:14 Mesta möjliga hälsa för skattepengarna – statens
            subventio ­ nering av läkemedel
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2020/21:192 till justitieutskottet
          </note>
          <note>
            Framställning
          </note>
          <note>
            2020/21:RS5 till konstitutionsutskottet
          </note>
          <note>
            Motioner
          </note>
          <note>
            2020/21:4037, 4041, 4042 och 4047 till trafikutskottet
          </note>
          <note>
            § 7 Svar på interpellation 2020/21:615 om EU:s återhämtningsmedel
            och nya klimatinsatser
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! Jens Holm har frågat mig om jag avser att säkerställa
            att en mycket stor del av återhämtningsstödet från EU används
            till nya och additionella klimatåtgärder, exempelvis hållbara
            städer, extra stöd till kol ­ lektivtrafiken, järnvägen, växtbaserad
            kost och investeringar till anslutning av havsbaserade vindkraftsparker.
          </note>
          <note>
            Regeringen har varit tydlig med att det som ska öka farten i
            svensk ekonomi efter pandemin är en grön återstart som också bidrar
            till att Sverige kan uppnå våra högt ställda klimatmål samtidigt
            som vi kan skydda och värna värdefull natur.
          </note>
          <note>
            Sverige drev mycket starkt i förhandlingarna av RRF-förordningen
            att det skulle finnas en koppling till EU:s klimatmål. Det var
            också ett viktigt krav från Europeiska kommissionen. Minst 37
            procent av kostnaderna ska gå till klimatåtgärder , och ytterligare
            minst 20 procent ska gå till digital omställning. Åtgärder som
            finansieras från RRF får inte ha betydande negativ effekt på miljön
            eller klimatet, enligt principen ”do no significant harm” i taxonomiförordningen,
            som innebär att en ekonomisk verksamhet inte får orsaka betydande
            skada för något av de sex miljömål som pekas ut av taxonomin.
          </note>
          <note>
            Klimatpolitiska rådet har rekommenderat att Sveriges återhämtningspolitik
            ska användas för att förverkliga den klimatpolitiska handlingsplanen
            och befintliga strategier som konkretiserar vägen mot världens
            första fossilfria välfärdsland.
          </note>
          <note>
            Arbetet med att utforma Sveriges återhämtningsplan är nu inne
            i sitt slutskede. Vi har valt att utnyttja den möjlighet som ges
            av förordningen att lämna in något senare än den 30 april. Men
            j ag kan försäkra Jens Holm om att regeringen inte använder EU:s
            återstartspengar till att fylla redan tomma hål i regeringens
            budget.
          </note>
          <note>
            När regeringen utarbetade budgetpropositionen för 2021 visste
            vi att Sverige skulle kunna få medel från faciliteten. Vi kunde
            därmed använda förväntade medel från RRF som finansiering . Budgeten
            för 2021 innehöll en grön återstart. 10 miljarder är avsatta i
            budgeten till nya eller förstärkta satsningar på naturen, klimatet
            och den biologiska mångfalden. Men då förordningens tekniska detaljer
            alltjämt förhandlades var det inte möjligt att redan i september
            i fjol specificera exakt vilka åtgärder som skulle ingå i planen.
            Enligt förordningen är det möjligt att retroaktivt söka stöd för
            åtgärder från och med februari 2020.
          </note>
          <note>
            Budgetpropositionen 2021 innehåller de klimatinvesteringar som
            regeringen bedömer är strategiskt mest viktiga utifrån det omställningsbehov
            vi ser i dag. De nationella budgetprocesserna behöver fortsatt
            respekteras, vilket också är något Sverige har varit drivande
            för i framtagandet av RRF. Tanken med RRF är inte att EU ska närma
            sig en gemensam finanspolitik.
          </note>
          <note>
            Exakt vilka åtgärder som ska ingå i Sveriges återhämtningsplan
            får vi återkomma till när regeringen fattat beslut om planen.
            Att minst 37 procent ska gå till klimatinvesteringar följer av
            förordningen. Jag instämmer helt med Jens Holm och med Finlands
            finansminister att det är viktigt att staten ska göra investeringar
            som också får privata pengar att strömma till. De svenska stöden
            Industriklivet och Klimatklivet är verkligen framgångsrika exempel
            på det.
          </note>
          <note>
            Anf. 2 JENS HOLM (V):
          </note>
          <note>
            Fru talman! Jag vill tacka miljö- och klimatministern för svaret
            på min interpellation. Vi är nog överens om att pandemin är förfärlig
            och att vi vill att den ska ta slut så fort som möjligt. Vi ser
            nu att vaccineringen rullar ut i en ganska hög hastighet och kan
            ändå se ett ljus i slutet av tunneln.
          </note>
          <note>
            Det intressanta som vi då behöver fråga oss är vad vi gör efter
            pandemin. Vi vet ju att det kommer en återstart av svensk ekonomi
            liksom andra ekonomier. Då är det viktigt att vi inte bara går
            tillbaka till hur allting var förr utan ser till att göra någonting
            bättre efter pandemin så att vi kan få en hållbar återstart av
            svensk ekonomi.
          </note>
          <note>
            Under pandemin har det också hänt mycket intressant som visar
            på ett förändrat beteende hos svenska folket. Vi ser samma trender
            runt om i världen. Man väljer exempelvis att cykla mer, man uppskattar
            naturen väldigt mycket och man ifrågasätter den industriella djurhållningen.
            Pandemiviruset kommer ju ursprungligen från djurriket.
          </note>
          <note>
            Jag tycker att det är bra att EU har lanserat det här stora återstartsprogrammet,
            även om man kan diskutera finansieringsformer etcetera. Men nu
            finns det på plats, och till Sverige kommer uppskattningsvis 35
            miljarder kronor i återhämtningsmedel. Av dessa 35 miljarder kronor
            ska 37 procent, alltså ungefär 13 miljarder kronor, öronmärkas
            för klimatåtgärder. Ministern får gärna bekräfta dessa siffror
            så att jag har förstått dem rätt.
          </note>
          <note>
            EU säger att det är viktigt att detta inte bara ska gå till att
            finansiera den ordinarie driften i budgeten. Till exempel står
            det i artikel 5 i den förordning som styr dessa medel att pengar
            inte får användas till återkommande nationella budgetutgifter.
          </note>
          <note>
            Det tolkar jag som att det är väldigt viktigt att vi nu passar
            på att använda de här återhämtningsmedlen till att göra någonting
            nytt för klimatet och ser till att det blir extra satsningar för
            att ställa om Sverige när vi ska återstarta ekonomin. Det är precis
            vad även Klimatpolitiska rådet har sagt. Klimatpolitiska rådets
            ordförande Johan Kuylenstiern a sa i en intervju härförleden att
            han verkligen hoppas att regeringens pengar inte går till att
            täppa till tomma hål i budgeten.
          </note>
          <note>
            Det finns mängder med saker som regeringen skulle kunna investera
            dessa pengar i, till exempel att bygga hållbara och rättvisa städer
            och dra nytta av det förändrade och positiva beteende som vi har
            sett under pandemin. Man skulle kunna bygga städer där man uppmuntrar
            till mer gång och cykel, minskar bilismen, anlägger mer grönområden
            och så vidare. Vi skulle kunna investera i stöd till växtbaserad
            kost, alltså minskad köttkonsumtion och mer vegetarisk mat. Vi
            kan göra mer investeringar i utbyggd vindkraft, till exempel bekosta
            anslutningsavgiften för havsbaserad vindkraft. Vi kan hjälpa kommunerna
            att ta fram ett nytt planeringsstöd för att planera för nya vindkraftsparker
            – de kommunala planerna för vindkraft som finns i dag är ju mer
            än tio år gamla.
          </note>
          <note>
            Jag skulle vilja fråga ministern om nya additionella satsningar
            kommer att presenteras. När presenteras den svenska återhämtningsplanen?
            Hur kommer hanteringen i riksdagen att se ut? Kommer vi i riksdagen
            att också få säga ja eller nej till regeringens förslag?
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Jag tackar Jens Holm för en viktig debatt.
          </note>
          <note>
            Det är sant att jag självklart som miljö- och klimatminister
            är besjälad av att göra stora insatser för att nu bygga upp det
            som vi har satt som mål, nämligen att Sverige ska bli världens
            första fossilfria välfärdssamhälle och uppfylla de miljö- och
            klimatmål som Sveriges riksdag har ställt sig bakom.
          </note>
          <note>
            Samtidigt är det viktigt att påminna Jens Holm och andra om att
            vi fortfarande är mitt i en pandemi. Mycket av det budgetarbete
            som har gjorts hittills har handlat om att klara av att få Sverige
            genom pandemin, att se till så att det finns företag som kan ställa
            om, att människor är i arbete och kan utföra de nya gröna jobben.
            Att först rasera ekonomin genom att inte göra tillräckliga insatser
            för att sedan försöka bygga upp den är en oklok strategi.
          </note>
          <note>
            De vaccinationer som Jens Holm nämnde är anledningen till att
            vi ligger väl i fas. Att det sker många vaccinationer är tack
            vare att regeringen har gjort stora satsningar i budgeten på regioner
            och särskilt riktade satsningar på vaccinationer.
          </note>
          <note>
            Det är också värt att notera i början av debatten att Vänsterpartiet
            i grunden motsätter sig EU-pengarna. Om Vänsterpartiet hade stått
            där jag står, och jag hade stått där Jens Holm står, hade vi inte
            kunnat hålla en debatt över huvud taget. Då hade det inte kommit
            några EU-pengar. Tack vare att den svenska regeringen drev på
            hårt inom EU för att det skulle bli en grön satsning, satsningarna
            som ska vara den gröna återhämtningen på EU-nivå, blir återhämtningen
            genuint grön.
          </note>
          <note>
            Jag kan ge Jens Holm ett tydligt och lugnande besked att de siffror
            vi har förhandlat in i budgeten gäller på EU-nivå, och de ska
            såklart också gälla för det svenska återhämtningspaketet.
          </note>
          <note>
            Jag vill verkligen poängtera för Jens Holm och alla andra att
            vi gör något nytt för klimatet. Vi lade redan i den förra budgeten
            den största gröna satsningen som någonsin har tagits med i en
            budget på riksdagens bord. Det var stora satsningar på i princip
            allt som Jens Holm lyfter fram här i debatten. Det är sådant som
            vi redan gör. Det finns redan investeringsmedel för mer gröna
            städer. Stadsmiljöavtalen går åt till att bygga ut kollektivtrafiken
            och cykeltrafiken med cykelbanor runt om i Sverige.
          </note>
          <note>
            Jag antar att Jens Holm har noterat att det under de senaste
            åren har lagts 100 miljarder kronor i vindkraftsinvesteringar
            tack vare den politik som regeringen driver. Det är bara början.
            Det kommer att komma ännu mer framöver. Det finns nu också en
            överenskommelse om havsbaserad vindkraft där vi ska se till att
            anslutningsavgifterna kommer att betalas av det offentliga för
            att få mycket mer havsbaserad vindkraft på plats. Vi håller på
            att göra något stort, och det märks i Sverige. Enorma investeringar
            kommer nu på plats i form av stål utan kol, i batterifabriker,
            i att ställa om bilindustrin till att bygga elbilar med mera.
            Det är tack vare ett tydligt mål och att man fyller upp med gröna
            budgetmedel som investeringarna blir möjliga.
          </note>
          <note>
            Det är lätt att prata, men det är värt att minnas att när vi
            hade ett budgetsamarbete var det inte Vänsterpartiet som drev
            igenom gröna satsningar, utan det var Miljöpartiet i den konstellationen.
            Jag hoppas verkligen att Jens Holm och Vänsterpartiet fyller orden
            med att också driva grön politik, inte bara i valrörelsen utan
            också när politiken ska genomföras och i prioriteringarna i budgetarbetet.
            Det har jag inte sett så mycket av än så länge.
          </note>
          <note>
            Det är tydligt att de EU-medel som kommer bidrar till ett mervärde,
            att det går att göra mer grön politik än annars. Vi var medvetna
            om satsningarna när vi utformade budgeten, och vi kommer att veta
            att satsningarna finns när vi ska utforma kommande budgetar. Då
            finns möjlighet att an ­ vända pengarna för att göra det vi redan
            har gjort, nämligen gröna investeringar.
          </note>
          <note>
            Anf. 4 JENS HOLM (V):
          </note>
          <note>
            Fru talman! EU-förordningen har även regeringen varit kritisk
            mot. Med förordningen får EU för första gången någonsin möjligheter
            att skaffa sig egna medel, det vill säga första steget mot en
            egen finanspolitik. Det tycker vi inte är bra.
          </note>
          <note>
            Däremot tycker vi att det är jätteviktigt att pengarna öronmärks
            för hållbara investeringar. Vi har under förhandlingarna sagt
            att 37 procents öronmärkning inte är tillräckligt. Alla pengarna
            borde gå till hållbara investeringar. Sedan har Per Bolund helt
            och hållet fel vad gäller Vänsterpartiets ekonomiska politik.
            Vi har varje år lagt mycket mer pengar till klimatinvesteringar
            än vad regeringen har gjort. Till den senaste infrastrukturpropositionen
            lägger vi 170 miljarder kronor mer än regeringen , nästan uteslutande
            till järnvägen och cykelinvesteringar. Även under vårt samarbete
            drev Vänsterpartiet igenom många viktiga reformer på klimatområdet,
            bland annat mer pengar till kollektivtrafiken.
          </note>
          <note>
            Men nu pratar vi om EU:s återhämtningspengar. Det som jag tycker
            är viktigt att få svar på i debatten är huruvida Per Bolund och
            resten av regeringen tänker använda de 35 miljarder kronorna från
            EU för att fylla upp tomma hål i budgeten eller om det blir nya
            och additionella satsningar. Jag vill att ministern kommenterar
            regelverket för detta. I artikel 5 står att medlemsstaterna inte
            får använda dessa medel till återkommande nationella budgetutgifter.
            Jag tolkar det som att man inte kan använda pengarna för att finansiera
            det som redan sedan länge är planerat i statsbudgeten. Har jag
            rätt eller fel, Per Bolund?
          </note>
          <note>
            Vi fick inte heller något svar på när exakt den svenska återhämtningsplanen
            kommer att läggas fram, hur den kommer att läggas fram för riksdagen,
            om de n kommer att läggas fram och på vilket sätt den kommer att
            förankras.
          </note>
          <note>
            Jag tycker att ministern måste svara på om det som läggs fram
            i planen är det som redan sedan tidigare finns i statsbudgeten
            eller om det kommer nya additionella klimatsatsningar.
          </note>
          <note>
            Jag noterar att Per Bolund säger till tidningen Aktuell Hållbarhet
            den 23 februari angående EU:s återhämtningspengar att miljö- och
            klimatbudgeten för 2021 redan är fullt ut finansierad. Det tolkar
            jag som att man tänker baka in åtgärderna som borde vara nya klimatåtgärder
            i den redan fullt ut finansierade budgeten. Men där får han gärna
            korrigera mig.
          </note>
          <note>
            Vad gäller de satsningar som ska göras låter det på Per Bolund
            som att han anser att de pengar som finns i stadsmiljöavtalet
            räcker till investeringar i vindkraft, kollektivtrafik och så
            vidare. Men problemet är att det inte alls räcker. Det är bra
            att regeringen ser ut att lösa problemet med anslutningen vad
            gäller havsbaserad vindkraft, men det kommer att byggas mycket
            vindkraft även på land. Där har kommunerna sedan tidigare planeringsstöd
            för att ta fram vindkraftsplaner för att bygga ut vindkraft. Något
            sådant planeringsstöd finns inte längre. Kommunernas vindkraftsplaner
            i dag är sedan 2008–2009. Kan man tänka sig ett planeringsstöd
            för kommunerna för att ta fram nya platser där vindkraftsparker
            kan etableras?
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Det är väl värt att notera att det aldrig har gjorts
            så mycket i svensk miljöpolitik som under de sju snart åtta år
            som Miljöpartiet har suttit med i regeringen. Det är något jag
            är otroligt stolt över. Det är ett helt annat Sverige vi ser nu
            jämfört med det Sverige som var när Miljöpartiet gick in i regeringsställning.
          </note>
          <note>
            Redan före pandemin kunde vi enligt statistiken för första kvartalet
            2020 se kraftigt sjunkande utsläppssiffror. Det visar på att miljöpolitiken
            verkligen ger effekt. Sedan är vi långt ifrån klara, utan vi har
            mycket mer att göra – vilket jag ser fram emot.
          </note>
          <note>
            När man sitter i regering eller har ett budgetansvar och ska
            genomföra budgetar ser man verkligen hur prioriteringarna faller
            ut. Det är lätt att i opposition göra storslagna planer, finansiera
            dem med storslagna skattehöjningar, men när man sitter vid förhandlingsbordet
            visar man korten. Jens Holm och jag kan konstatera att när Vänsterpartiet
            summerade budgetsamarbetet med den miljöpartistiska och socialdemokratiska
            reger ­ ingen inför förra valet lyfte man upp 80 reformer som
            inte var några miljö ‑ och klimatreformer över huvud taget. Det
            var ett tydligt bevis för att när Vänstern sedan verkligen ska
            prioritera inom en budgetram är det inte miljö och klimat som
            kommer i första rummet, utan då är det andra satsningar.
          </note>
          <note>
            Där skiljer vi oss åt. Miljöpartiet pratar mycket miljö och klimat
            i valrörelser. Vi pratar om det på gator och torg, och vi pratar
            om det i kontakt med väljarna. Men vi genomför också i regeringsställning.
            Det har jag än så länge inte sett från Vänsterpartiets sida, men
            jag hoppas att en förändring är på gång.
          </note>
          <note>
            Sedan är det ju så, vilket jag tror att Jens Holm som riksdagsledamot
            sedan ganska lång tid tillbaka också känner till, att i Sverige
            har vi en budgetlagstiftning. Vi har ett budgetregelverk som vi
            självklart följer. Det regelverket säger att det inte finns flera
            olika budgetkanaler som går ut till våra myndigheter eller till
            kommunerna och regionerna, utan vi har en samlad budgetprocess.
            Det gör att de medel som kommer in – oavsett om det är skattemedel
            från svenska medborgare eller pengar som kommer via EU-budgeten
            – måste kanaliseras in via budgeten i någon form.
          </note>
          <note>
            Det här arbetet har vi redan påbörjat genom den budget som vi
            lagt på riksdagens bord och som börjar gälla i år, där vi som
            sagt gjorde en historiskt stor grön satsning – trots, vill jag
            säga, att det var en budget som lades mitt under brinnande pandemi
            med alla de enorma åtgärder som vi var tvungna att genomföra för
            att få Sveriges kommuner att fungera och för att få regionerna
            att kunna leverera sjukvård. Jag är övertygad om att Jens Holm
            och resten av svenska folket ser att de åtgärderna var helt nödvändiga
            att genomföra. Men trots att vi var mitt i en brinnande pandemi
            gjorde vi en rekordstor grön budget.
          </note>
          <note>
            Vad som läggs fram i återhämtningsplanen kommer vi att få återkom
            ­ ma till när planen är färdig och den presenteras. Det kommer
            också Jens Holm att få se.
          </note>
          <note>
            Däremot stämmer det inte, som Jens Holm säger, att EU har sagt
            att man bara får använda de här pengarna till kommande satsningar.
            Det finns tydliga skrivningar enligt förordningen att man kan
            söka retroaktivt stöd för åtgärder från och med februari 2020.
            Det är det ramverk som gäller, och det förhåller sig alla länder
            till.
          </note>
          <note>
            Vi har såklart ambitionen att fatta beslut om återhämtningsplanen
            så fort det bara går. Det arbetet pågår för fullt på Regeringskansliet.
            Vi har sedan en process där dessa planer ska godkännas av kommissionen.
            Det finns också möjlighet att lyfta upp planer som till exempel
            Europeiska rådet inte tycker håller måttet, det som kallas nödbromsen.
            Kommer vi in i en sådan process, ja då kommer riksdagen via EU-nämnden
            att involveras i det arbetet. När det gäller frågor som avgörs
            på EU-nivå är det klart att riksdagen är inblandad – som alltid
            i alla EU-processer.
          </note>
          <note>
            Anf. 6 JENS HOLM (V):
          </note>
          <note>
            Fru talman! Först kan jag ju säga att jag tycker att det är lite
            trist att miljö- och klimatministern lägger så mycket energi på
            gamla förhandlingar och gamla debatter. Miljö- och klimatministern
            vet mycket väl att det var Miljöpartiet som ville kommunicera
            miljöfrågorna och Vänsterpartiet som kommunicerade välfärdsfrågorna
            då vi hade ett budgetsamarbete. Trots det drev vi igenom många
            bra miljö- och klimatsatsningar. Aldrig någonsin motsatte vi oss
            en enda av de satsningar som fanns.
          </note>
          <note>
            Det som jag skulle vilja veta om processen i detta och som ministern
            inte riktigt ger oss svar på är när det här kommer att läggas
            fram – det är ju redan på övertid – och om det kommer att förankras
            i EU-nämnden i enlighet med den presentation som vi fått i finansutskottet.
            Ja eller nej?
          </note>
          <note>
            Jag tolkar ministerns svar som ganska nedslående. Det aviseras
            inga nya satsningar med anledning av de här återhämtningspengarna.
            Det blir inga nya satsningar på hållbara, rättvisa städer, på
            att underlätta att gå över från kött- till växtbaserad kost, på
            investeringar i kollektivtrafiken eller på vindkraften, till exempel
            genom att underlätta för kommunerna att anlägga nya vindkraftsparker.
          </note>
          <note>
            Ministern får gärna rätta mig, men det enda jag hör från ministern
            är att det är gamla budgetanslag som man ska plocka ut och sedan
            baka in i en återhämtningsplan som man ska skicka till Bryssel.
            Det tycker jag inte är att ta klimatpolitiken framåt, och det
            är ju det vi ska använda dessa 35 miljarder kronor till – att
            ta klimatpolitiken framåt och få en hållbar återstart av svensk
            ekonomi. Borde vi inte göra så, Per Bolund?
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Jag tycker ändå att det är ett viktigt konstaterande
            att det är Miljöpartiet som i regeringsställning driver igenom
            de stora gröna reformerna. Det som har hänt under den här regeringen
            är något unikt, inte bara i Sveriges historia utan också jämfört
            med vår omvärld, och det är något som jag är väldigt stolt över.
          </note>
          <note>
            Tyvärr måste jag korrigera Jens Holm. Det är inte sant att Vänstern
            inte motsatte sig miljösatsningar. Jag satt med i rummet i budgetförhandlingarna
            och vet att det inte stämmer, tråkigt nog. Men det är sant som
            Jens Holm säger att det var Miljöpartiet som drev och presenterade
            de stora miljösatsningarna som kom förra mandatperioden, och det
            gäller ju även för den här mandatperioden.
          </note>
          <note>
            Det är viktigt att notera att Jens Holm hörde fel. Det är inte
            så att det bara är satsningar som har gjorts som kommer att finansieras
            och vara en del av den gröna omställningen, utan vi kommer också
            att göra stora satsningar – och vi gör det kontinuerligt.
          </note>
          <note>
            Vi gjorde rekordstora satsningar i den höstbudget som lades fram
            under en brinnande pandemi. Vi lyckades ändå göra en prioritering
            av miljö och klimat, större än någon tidigare regering gjort.
            Vi har också lagt ett antal extra ändringsbudgetar, där vi fyller
            på med pengar till exempelvis kollektivtrafiken och andra miljösatsningar.
          </note>
          <note>
            Vi har också en budget för nästa år, som är den budget som kommer
            efter pandemin. Då kan vi vara ganska säkra på att vi har fått
            bukt med smittan. Vi har ett annat läge. Vi kan göra insatser
            för att lyfta svensk ekonomi, och då ska vi självklart göra det
            genom en grön återhämtning. Där kommer vi också att ha nytta av
            att det finns medel som avsatts på EU-nivå.
          </note>
          <note>
            Det är ju så att Jens Holm springer före. Han vet hur processen
            fungerar. Det är inte förrän regeringen är färdig med sitt arbete
            – och vi gör ett gediget arbete, för vi vill att det ska bära
            fullt ut – och lägger fram återhämtningsplanen som Jens Holm har
            möjlighet att granska vad som ingår och inte ingår.
          </note>
          <note>
            Det är också en process som jag kommer att hålla mig till i den
            här debatten. Det går inte att kommentera arbete som fortfarande
            pågår. Men jag är stolt över att Miljöpartiet och den här rödgröna
            regeringen har fått igenom unikt stora miljösatsningar. Det är
            något som nu håller på att göra Sverige till det första fossilfria
            välfärdslandet.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:642 om utbyggnaden av vindkraft
          </note>
          <note>
            Anf. 8 Miljö- och klimatminister PER BOLUND (MP):
          </note>
          <note>
            Fru talman! Alexandra Anstrell har frågat mig om jag avser att
            vidta några åtgärder utifrån regeringens ambition att se över
            det kommunala vetot för att säkerställa att en dialog genomförs
            med berörda parter där en vindkraftsanläggning ska anläggas. Vidare
            har Alexandra Anstrell frågat vilka fakta och omständigheter som
            ligger till grund för ett beslut om att en kommun som redan i
            dag är utbyggd med kraftverk och står för en stor del av elförsörjningen
            också ska byggas ut mer med vindkraftverk. Hon har också frågat
            om jag avser att ta fram och redovisa en minimi- respektive maximigräns
            för hur mycket en kommun ska bidra till elförsörjningen och om
            jag har tagit något initiativ till en analys för att granska effekterna
            av huruvida den omfattande vindkraftsindustrin i Jämtland påverkar
            områdets ekosystem och biologiska mångfald , som gör naturen i
            Jämtland levande.
          </note>
          <note>
            Ytterligare en fråga är om jag har några planer på att ta fram
            nationella riktlinjer för bygdemedel liksom om jag avser att vidta
            några åtgärder för att tester ska göras inför vindkraftsparker
            gällande leverans av nettokoldioxidbesparing och bidraget till
            målet om fossilfrihet 2045. Alexandra Anstrell har också frågat
            om jag har kommit fram till att vindkraftsparker bidrar till förnyelsen
            av Sveriges skogar och vad jag i så fall baserar den slutsatsen
            på och slutligen om jag avser att arbeta för en ökad energieffektivisering
            i ett alltmer elektrifierat Sverige där det kommer att behövas
            alltmer el framgent.
          </note>
          <note>
            När det gäller den första frågan om att säkerställa att en dialog
            genomförs med berörda parter där en vindkraftsanläggning ska anläggas
            : Jag avser att invänta betänkandet från den utredning som regeringen
            tillsatt för att utreda den kommunala tillstyrkan av vindkraft.
            Syftet med u ppdraget till utredningen är, precis som Alexandra
            Anstrell anger, att föreslå hur miljöprövningen av vindkraftsanläggningar
            kan bli mer rättssäker och förutsägbar . Jag avser inte att föregå
            utredningens slutsatser. Utredningen ska lämna sitt betänkande
            senast den 30 juni 202 1.
          </note>
          <note>
            Angående frågan om vilka fakta och omständigheter som ligger
            till grund för beslut om nya vindkraftsetableringar i en kommun:
            Det finns – förutom den delen som rör kommunal tillstyrkan och
            som därför är föremål för översyn – en etablerad och väl fungerande
            samråds- och tillståndsprocess. Detta gäller oavsett om kommunen
            är utbyggd med kraftverk eller ej. De underlag som ligger till
            grund för samrådet mellan berörda parter – kommunen, projektören,
            kommunmedborgarna och andra berörda intressenter – tas fram av
            dessa parter. Miljöprövningsdelegationen ansvarar för att se till
            att ansökan innehåller relevant underlag och att det kommuniceras
            med berörda intressenter samt beslutar om tillstånd enligt miljöbalken
            för vindkraftsetableringar.
          </note>
          <note>
            Gällande frågan om minimi- respektive maximigränser för hur mycket
            en kommun ska bidra till elförsörjningen finns det inte några
            planer på att införa sådana krav på utbyggnad . Det är upp till
            marknadens aktörer att själva avgöra var det kan vara lönsamt
            att investera i vindkraft och att projektera och ansöka om tillstånd
            på den platsen. Enligt gällande regelverk har kommunerna, genom
            den kommunala tillstyrkan, rätt att säga nej till vindkraft inom
            den egna kommunen. En kommun kan planera för vindkraft i sin kommun
            genom att ange lämpligt område för vindkraft i sin översiktsplan.
          </note>
          <note>
            Vad gäller analyser av effekter på ekosystem och biologisk mångfald
            till följd av vindkraftsetableringar görs detta på lokal nivå
            av länsstyrelsen och miljöprövningsdelegationen i samband med
            tillståndsprövningen. Oönskade och oacceptabla effekter av vindkraftsetableringar
            ska identifieras och analyseras i tillståndsprocessen och utgöra
            del av beslutsunderlaget. Eftersom det nu pågår en översyn av
            den kommunala tillstyrkan för vindkraft vill jag avvakta resultatet
            av detta arbete innan jag uttalar mig i frågan om nationella riktlinjer
            för bygdemedel.
          </note>
          <note>
            Riksdagen har efter förslag från regeringen antagit målet att
            100 procent av elproduktionen ska vara förnybar 2040. De senaste
            åren har det skett en snabb teknikutveckling inom vindkraftsområdet
            , och kostnaderna har sjunkit. Vindkraften byggs nu ut kraftigt
            , och jag förväntar mig att en fortsatt utbyggnad kommer att bidra
            till att möjliggöra klimatomställning ­ en. Genom elektrifieringen
            av transporter och industri kan fossila bränslen fasas ut så att
            vi har nettonollutsläpp 2045.
          </note>
          <note>
            Vad gäller frågan om vindkraftsparker och skogens förnyelse ska
            t illståndsprocesserna beakta målkonflikter , och en avvägning
            ska göras vid prövningen av olika intressen. Det är min uppfattning
            att vindkraften kan byggas ut i samklang med förnyelsen av våra
            skogar och på ett sådant sätt att negativa effekter på produktion
            och miljö kan minimeras.
          </note>
          <note>
            Som Alexandra Anstrell framhåller innebär ett alltmer elektrifierat
            Sverige ett ökat behov av elproduktion, men även utveckling av
            våra elnät krävs för ett väl fungerande energisystem. Det behövs
            även en mängd andra åtgärder ; energieffektivisering är en av
            dem. Arbete pågår med en nationell elektrifieringsstrategi som
            ska ta ett helhetsgrepp om förutsättningarna i energisektorn för
            en snabb, smart och samhällsekonomisk elektrifiering för att bidra
            till klimatmålen 2030, 2040 och 2045.
          </note>
          <note>
            Avslutningsvis vill jag framhålla att jag avser att fortsatt
            följa vind ­ kraftsfrågan noga och verka för s amexistens mellan
            vindkraft och andra intressen och att tillvarata potentialen för
            vindkraftsproducerad el att effektivt bidra till att Sverige blir
            världens första fossilfria välfärdsl a nd .
          </note>
          <note>
            Anf. 9 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! För mig är det väldigt
            viktigt att belysa både för- och nackdelar med en utbyggd vindkraft.
            Det handlar om vad det betyder såväl i ett större perspektiv när
            det gäller Sveriges framtida energiförsörjning som för de människor
            som bor nära tilltänkta vindkraftsparker och i vindkraftsparker
            och de miljö ‑ , fritids- och kulturvärden som påverkas. Jag tänker
            att frågan om vindkraft, precis som all annan kraftförsörjning,
            behöver belysas ur olika synvinklar för att vi till så stor del
            som möjligt ska kunna säkerställa att vi gör rätt val inför framtiden.
          </note>
          <note>
            Även om ministern inväntar en utredning kan man ju ana att det
            finns en önskan om att saker och ting ska gå i en viss riktning
            då utredningen handlar om att undersöka förutsättningarna för
            att ta bort bestämmelsen om det kommunala vetot. Om man ger ett
            uppdrag med den inriktningen måste det finnas en tanke om att
            man kan göra det på något annat sätt. Här vill ministern inte
            svara, eller så kan det vara så att den demokratiska aspekten
            av om man ska få bygga vindkraft i en kommun eller inte faktiskt
            inte är viktig för regeringen och Miljöpartiet.
          </note>
          <note>
            Tycker inte minister Bolund att det är viktigt att låta människor
            som bor och verkar i en bygd tycka till? Det är de som påverkas
            av vindkraften runt knuten. Är det inte intressant för minister
            Bolund och regeringen att dessa människor ska kunna få säga sitt?
          </note>
          <note>
            Ministern säger i sitt svar: ” Riksdagen har efter förslag från
            regeringen antagit målet att 100 procent av elproduktionen ska
            vara förnybar 2040 .” Sedan får vi höra om ur bra vindkraft är
            och att det är den som gör att vi når klimatomställningen. Så
            kan det vara. Eller så blir det inte så. Jag tänker att det nog
            alltid är dumt att lägga alla ägg i samma korg. Alla fossila kraftslag
            – från kärnkraft till vattenkraft, vindkraft och solkraft – måste
            bidra till elsystemet och klimatomställningen.
          </note>
          <note>
            Jag kan inte låta bli att jämföra med ett beslut som regeringen
            står inför gällande ett slutförvar för kärnavfall. Där granskar
            regeringen allt – upp ­ ifrån, nedifrån, baklänges och framlänges
            – även efter att alla expertmyn ­ digheter och all forskning sagt:
            Ja, det här är okej; här kan man köra på. Ändå fortsätter regeringen
            att granska.
          </note>
          <note>
            Men när det kommer till vindkraft är det lite mer lösa boliner.
            Det verkar som att regeringen redan har beslutat att vindkraft
            är den mest lämpliga formen av elproduktion utan att tänka mer
            på teknisk utveckling utanför vindkraft. Är inte det rätt märkligt,
            fru talman? Vi måste ställa oss frågan om vi verkligen gör rätt
            val inför framtiden.
          </note>
          <note>
            Sverige nådde sina mål för förnybar energi 2030 redan 2018, och
            det är därför inte riktigt klart varför regeringen nu strävar
            efter vindkraft med sådan kraft. Skulle det inte vara bra att
            pausa en tid och göra en översikt för att identifiera de allra
            bästa, mest lämpliga och minst påverkande lös ­ ningarna för energiproduktion
            och elförbrukning? Inom ridsporten brukar vi kalla detta för halvhalt.
            Det är alltså inte ett stopp, men man förbereder hästen och gör
            den uppmärksam på att något nytt ska hända.
          </note>
          <note>
            Jag tänker att det behövs mer forskning för att landa i om vi
            verkligen gör rätt val för framtiden. En trygg elförsörjning kan
            vi uppnå om Sverige börjar satsa på alla relevanta energislag,
            inklusive kärnkraft, samt på forsknings- och demonstrationsanläggningar.
          </note>
          <note>
            Fru talman! Det behövs mer forskning, men det känns som att regeringen
            bara vill galoppera fram. Man måste ställa sig frågan: Varför
            vill regeringen inte se över fler möjligheter för att Sverige
            ska nå en bättre klimatomställning?
          </note>
          <note>
            Anf. 10 Miljö- och klimatminister PER BOLUND (MP):
          </note>
          <note>
            Fru talman! Tack, Alexandra Anstrell, för en viktig om än väldigt
            omfattande interpellation! Det blir en ganska svår debatt att
            föra när det ställts åtta frågor i en enda interpellation. Som
            Alexandra Anstrell vet har vi inte så mycket tid på oss. Det kanske
            kan vara ett tips inför kommande debatter att försöka dela upp
            det så att man kan ha en bättre dialog om alla de viktiga frågor
            som Alexandra Anstrell lyfter.
          </note>
          <note>
            Det var många antydningar i det Alexandra Anstrell sa som jag
            tyckte var lite störande. Jag har, precis som regeringen, varit
            väldigt tydlig, även i uppdraget till den utredning som ser över
            vindkraftsvetot, med att den demokratiska processen är oerhört
            viktig och att de kommuner och kommuninvånare som påverkas självklart
            ska ha möjlighet att säga sitt. Detta gäller oavsett vad utredningen
            kommer fram till. Det var en grundförutsättning för utredningen,
            som den också arbetar med.
          </note>
          <note>
            Däremot är det väldigt svårt att förstå att det enda sättet att
            ha en demokratisk process skulle vara ett kommunalt veto. Om så
            är fallet måste vi ju ha kommunala veton på alla områden. Jag
            har inte sett Moderaterna driva att det ska vara på det sättet.
          </note>
          <note>
            Vi har självklart en tillståndsprövning för vindkraft, precis
            som för andra exploateringar. I det sammanhanget har myndigheter
            och kommuner möjlighet att föra sin talan och även att hålla samråd,
            vilket ju förekommer vid så gott som alla tillfällen, vad jag
            vet. Då har kommuninvånarna möjlighet att framföra sina synpunkter.
          </note>
          <note>
            Det finns dock problem med det sätt på vilket prövningen av vindkraft
            fungerar i dag. Detta lyfts upp av många aktörer på olika sidor
            när det gäller synen på vindkraft. Det är svårt att veta vilket
            beslut som kommer att komma. Den som bygger ut och lägger ned
            stora summor på att ta fram planer kanske i sista stund får ett
            nej i kommunen. Men det kan lika gärna vara åt andra hållet. En
            kommunmedborgare kan vara övertygad om att det kommer att bli
            ett nej från kommunen, men sedan blir det i slutändan ett ja.
            Då kan man känna sig lurad på sin demokratiska rättighet att gå
            in och pröva processen. Jag tycker alltså att det är klokt att
            se över regelverken med jämna mellanrum.
          </note>
          <note>
            Det gör vi också, och här finns en annan tveksamhet i det Alexandra
            Anstrell sa: att vi skulle lägga alla ägg i samma korg och satsa
            på ett enda energislag. Vem som helst kan se att så inte är fallet.
            Sverige har en bredd av energislag i sin energiförsörjning. Det
            är ingen som har tänkt ändra på detta.
          </note>
          <note>
            Däremot ska vi inte använda oss av fossila kraftslag, som Alexandra
            Anstrell kanske av misstag råkade kalla det för, utan det mål
            vi jobbar mot är att ha ett 100 procent förnybart elsystem. Detta
            stod även Moderaterna bakom, i alla fall till en början, tills
            man hoppade av energiöverenskommelsen.
          </note>
          <note>
            Vi har ett överskott på el, vilket vi tillsammans borde kunna
            välkomna. Det är det som har gjort att vi kan hålla EU:s lägsta
            elpriser, sett över året, vilket är en förutsättning för att vi
            till exempel ska kunna gå över från el från kol och olja i industrisektorn.
            Det är också detta som möjliggör bland annat de stora investeringar
            som nu sker i industriprocesser runt om i Sverige.
          </note>
          <note>
            Vi har ett överskott på 25 t erawattimm ar årligen, vilket kommer
            att öka till 35 t erawattimm ar. Detta leder också till en elexport,
            som ersätter väldigt mycket fossila bränslen i Europa. Det finns
            beräkningar som visar att 12 miljoner ton med dagens elexport
            ersätts och inte kommer ut i atmosfären och bidrar till klimatförändringen.
          </note>
          <note>
            Det görs kontinuerligt översyner av Sveriges energiförsörjning.
            Det görs vindplaner och kommunala översiktsplaner där vindkraften
            planeras in. Så bilden av att vi bara jobbar efter exakt samma
            modell hela tiden stämmer helt enkelt inte. Vi gör ett kontinuerligt
            arbete, både på myndig ­ hetsnivå och på kommunnivå, och funderar
            över hur vindkraften kan byg ­ gas ut och var den passar bäst.
            Vi säger också nej till vindkraft där det inte passar.
          </note>
          <note>
            Anf. 11 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Jag håller med om att
            det var massor av frågor. Detta är ju väldigt intressanta och
            viktiga frågor. Men jag kan komma tillbaka med fler interpellationer.
            Jag har ju redan skapat en hashtag , #fredagmedbolund, så vi kanske
            ses här igen.
          </note>
          <note>
            Överskott av el talas det om väldigt ofta. Men ändå kommer det
            dagar då vi faktiskt inte har tillräckligt med el och man måste
            välja om man ska dammsuga eller duscha. Jag tycker inte att det
            håller. Jag tycker faktiskt att det behövs en tydlighet och att
            vi har el hela tiden, inte bara när det blåser.
          </note>
          <note>
            Fru talman! Jag är ganska praktiskt lagd. Jag gillar att se saker
            framför mig. Kanske är det därför som jag älskar kartor; det är
            lätt att förstå sammanhang. Men vad gäller Miljöpartiets politik
            håller inte kartan ihop. Miljöpartiet vill öka andelen skyddad
            natur och fördubbla andelen skyddad skog. Sedan ska vi ha massor
            av nya vindkraftverk. Var ska vi då få plats? Var ska vår biologiska
            mångfald få plats? Och var ska samerna och renarna få plats?
          </note>
          <note>
            De som valt att leva och vill bo med utsikt över fantastiska
            vidder, oavsett om det är horisonten i Stockholms skärgård, vidderna
            i Ragunda eller fjällen i Offerdal, var ska de ha sitt andningshål,
            sin plats att leva och bo på?
          </note>
          <note>
            Enligt statistik fanns det 4 333 vindkraftverk installerade 2020.
            De gav en effekt på 27,6 terawattimmar. Totalt producerades förra
            året 159 terawattimmar el i Sverige. Men enligt beräkningar från
            Svenskt Näringsliv måste det framtida elsystemet kunna möta en
            användning på minst 200 terawattimmar till 2045. I dessa beräkningar
            ingår en energieffektiviseringstakt som är dubbel mot dagens.
          </note>
          <note>
            Konsultbolaget WSP har gjort beräkningar och menar att produktionen
            kommer att behöva öka till cirka 230 terawattimmar per år under
            de kommande 20 − 25 åren. Energimyndighetens beräkningar ligger
            runt 200 − 230 terawattimmar. Energiföretagen säger ungefär 310
            terawattimmar, vilket faktiskt är nästan en dubblering, eller,
            som min partiledare sa i en debatt: Det är som sex hela Baltikum.
          </note>
          <note>
            Om hälften av vår elproduktion ska vara från vind behövs ungefär
            150 terawattimmar. Det skulle innebära i runda slängar 16 000
            vindkraftverk, om man inte bygger dem jättehöga, för då kan de
            naturligtvis producera mer. Men det kanske ändå inte hjälper,
            för på många håll i norra Sverige där vindkraftsparker nu byggs
            är det faktiskt inte är särskilt blåsigt.
          </note>
          <note>
            Det är kanske därför utvecklare föreslår att man ska bygga turbiner
            på upp till 300 meters höjd med rotorblad som är så stora att
            de skulle kunna täcka åtta fotbollsplaner. Normala turbiner skulle
            alltså inte vara ekonomiska. 16 000 vindkraftverk och still counting
            , beroende på hur stor andel som ska vara från vind – vill man
            ha 80 procent från vind skulle det behövas nästan 30 000 vindkraftverk.
            Var ska de få plats?
          </note>
          <note>
            Är det så smart att lägga alla ägg i en och samma korg? Gör vi
            rätt satsningar för framtiden? Kan ministern med säkerhet säga
            att detta är det bästa? Jag kan inte med säkerhet säga det.
          </note>
          <note>
            Jag tänker på all den natur som förstörs och på hur instabil
            vindkraften är jämfört med exempelvis kärnkraften när det handlar
            om att vi ska kunna duscha och dammsuga samtidigt, om det nu går.
            Många människor har valt att flytta till marker till fjälls eller
            i skärgården. Vad säger minister Bolund till dem som har valt
            detta liv men som nu hotas av att bli granne med 250 − 300 meter
            höga vindsnurror? Vad händer när det inte blåser?
          </note>
          <note>
            Jag vet inte om ministern varit på fjället och varit med om en
            sådan där morgon då man vaknar och tjärnen är spegelblank och
            det är alldeles tyst. Minsta lilla rörelse hörs. Det är totalt
            stilla. Om man bara går på ett barr hörs det.
          </note>
          <note>
            Anf. 12 Miljö- och klimatminister PER BOLUND (MP):
          </note>
          <note>
            Fru talman! Det vore ändå värdefullt om vi till att börja med
            kunde hålla oss till sanningen. Det var ju ingen i vintras som
            var tvungen att välja mellan att duscha eller dammsuga, som Alexandra
            Anstrell försöker låtsas som. Det fanns el i uttagen i hela Sverige.
            Den kris som Moderaterna hela tiden talar om handlade om att priset
            gick upp kortsiktigt.
          </note>
          <note>
            Däremot borde Moderaterna också veta om att priset på el i Sverige
            hör till de lägsta i EU när man slår ut det över hela året. Det
            är på grund av att vi har en effektiv elmarknad som också styr
            produktionen, så att vi får mer produktion, dels genom regeringens
            agerande, dels genom att man har en marknadsprissättning på el
            genom elbörsen Nordpool. Jag trodde att Moderaterna var för att
            vi skulle ha ett marknadssystem även för el. Alexandra Anstrell
            får gärna rätta mig om hon tycker att det inte ska vara så.
          </note>
          <note>
            Jag har varit på fjället. Jag är biolog och älskar att vara ute
            i skog och mark och är det så ofta jag kan. Jag ser att det finns
            målkonflikter i skogen och naturen. Jag är den förste att säga
            att vi måste förhålla oss till dem. Vi måste göra avvägningar
            mellan olika intressen. Det är något som jag jobbar med i mitt
            arbete som miljö- och klimatminister varje dag. Det gäller även
            vindkraften.
          </note>
          <note>
            Jag, Miljöpartiet eller regeringen har aldrig någonsin sagt att
            det ska byggas vindkraft överallt. Det är också välkänt att det
            blir ganska många avslag på projekterade vindkraftverk runt om
            i Sverige till havs och till lands just för att man gör bedömningen
            att andra intressen väger över, till exempel obrutna fjällvidder
            eller orörda naturskogsområden.
          </note>
          <note>
            Men Miljöpartiet och regeringen har också visat att vi kan kombinera
            mer förnybar energi med mer skyddad natur. Genom det arbete som
            vi har gjort har vi lyckats med båda dessa saker. Vi har fått
            investeringar på 100 miljarder i vindkraft under bara de senaste
            åren. Det är fantastiska investeringar som också pressar ned elpriserna
            och gör så att industrin är konkurrenskraftig och kan göra dessa
            fantastiska framtidssprång.
          </note>
          <note>
            Jag är orolig för att vi med en moderatledd regering som inte
            klarar av att skapa förutsättningar för den utvecklingen inte
            skulle ha fått vare sig den konkurrenskraft vi har eller det framtidshopp
            som man nu ser i svensk industri. Där får man rekordstora investeringar
            just på grund av att man har tillgång till förnybar el med låga
            priser. Det är en gyllene kombination för att ersätta kolet i
            masugnarna med vätgas.
          </note>
          <note>
            Att Moderaterna nu tycks bedriva någon form av antivindkraftskampanj
            tycker jag är en orossignal, framför allt för de industriföreträdare
            som nu har stora planer och ska göra någonting som är världsunikt,
            nämligen att byta ut gamla och ibland månghundraåriga tekniker
            mot nya moderna och leda Sverige och världen in i framtiden.
          </note>
          <note>
            Det går också att bygga mer vindkraft, precis som vi ska bygga
            mer solenergi. Produktionen från solceller på våra tak kommer
            att öka kraftigt genom de åtgärder som regeringen har fått på
            plats. Vi gör också investeringar i vätgasteknik, som gör att
            det blir möjlig t att dels använda industrin, dels lagra el från
            blåsiga dagar som kan användas de dagar då det blåser mindre.
          </note>
          <note>
            Vi har stora ambitioner när det gäller att bygga ut den havsbaserade
            vindkraften, som kommer att kunna förse Sverige med ännu mer förnybar
            el. Miljöpartiet har föreslagit att vi ska ha 90 terawattimmar
            från havs ­ baserad vindkraft, det vill säga mer än dubbelt så
            mycket som den svenska kärnkraften producerar årligen, utöver
            det som produceras på land.
          </note>
          <note>
            Jag vill också konstatera att om man bygger vindkraft där det
            inte är speciellt blåsigt är man ingen särskilt bra exploatör.
            Då har också kommunen gjort ett misstag när man har gjort en plan
            som inte stämmer överens med de behov som finns. Man ska bygga
            vindkraft där det blåser.
          </note>
          <note>
            Anf. 13 ALEXANDRA ANSTRELL (M):
          </note>
          <note>
            Fru talman! Miljö- och klimatministern försöker utmåla mig som
            någon form av vindkraftsmotståndare. Jag tyckte att jag var tydlig
            i mitt inledningsanförande, men jag ska upprepa att jag tycker
            att vindkraftsfrågan är viktig. Precis som när det gäller annan
            kraftförsörjning behöver man belysa den ur alla synvinklar för
            att vi i så hög grad som möjligt ska kunna säkerställa att vi
            gör rätt val för framtiden.
          </note>
          <note>
            Jag tänker att man behöver vara noga. Men behöver lägga forskning
            på vad vindkraftverken egentligen har för inverkan på djurlivet,
            på fåglar och fladdermöss. Hur påverkas renarna när de under lång
            tid får gå på beten där det finns vindkraft? Är det egentligen
            så fiffigt med vindkraft i vårt kalla klimat, och vad händer när
            det bildas is på bladen och iskokor slängs i väg många meter?
            Borde inte sådana frågor studeras mer, eller tänker ministern
            och regeringen att det nog går bra att experimentera med sina
            egna medborgare och den skog som landet grundar sig på?
          </note>
          <note>
            Fru talman! En portugisisk avhandling om en hästuppfödare påvisar
            stora skador hos fölen efter att vindkraftverk ställts upp i närheten
            , ceteris paribus . Större delen av fölen föddes exempelvis med
            bockhov, vilket aldrig har hänt tidigare. Detta är naturligtvis
            bara en historia och en avhandling, men det är viktigt att fundera
            vidare kring detta: Borde vi inte forska mer om effekterna av
            vindkraft innan vi lägger alla ägg i den korgen?
          </note>
          <note>
            I både Ragunda och Offerdal finns boende, föreningar och samer
            som är mycket kritiska till vindkraftsetablering där. Samerna
            menar att detta inte bara gäller Offerdal utan hela Sápmi . Man
            har sett forskning som påvisar att detta inte håller ihop tillsammans
            med rennäringen.
          </note>
          <note>
            Gör vi då rätt val inför framtiden? Nu har jag inte ens kommit
            in på hur fåglar påverkas eller hur räddningstjänsten påverkas
            genom att de kan behöva hantera bränder flera hundra meter upp
            och så vidare. Men jag upplever ändå inte att jag får speciellt
            många svar av minister Bolund i den här frågan.
          </note>
          <note>
            Anf. 14 Miljö- och klimatminister PER BOLUND (MP):
          </note>
          <note>
            Fru talman! Det är tråkigt att Alexandra Anstrell har den uppfattningen.
            Jag tycker att jag gav ett väldigt uttömmande svar. Det var också
            väldigt långt, eftersom det var många frågor att svara på. Men
            den som tvekar kan titta på den här sändningen och höra de svar
            som jag gav i mitt första inlägg.
          </note>
          <note>
            Det är också så, vilket jag tror att Alexandra Anstrell egentligen
            känner till, att vindkraften hela tiden studeras och utvecklas.
            De vindkraftverk som nu planeras och byggs är helt annorlunda
            än de som byggdes för 10, 15 eller 20 år sedan. De bullrar mindre
            och påverkar mindre. De producerar mer, för de blir hela tiden
            mer effektiva. Det gör att man inte behöver bygga lika många för
            att få lika stor produktion, vilket gör att intressekonflikterna
            också kan minskas.
          </note>
          <note>
            Jag är den första att hålla med om det som gäller Alexandra Anstrells
            grundprincip. Där är vi helt överens. Det finns målkonflikter.
            Det finns absolut platser där vindkraft inte ska byggas. Det är
            också precis den politik som regeringen redan bedriver. Regeringen,
            kommunerna och andra säger faktiskt nej till vindkraft där den
            inte är lämplig. Att försöka ge en annan bild är faktiskt att
            vilseleda. Det är inte förenligt med hur verkligheten ser ut.
            Det finns ganska gott om tillfällen när andra intressen är vik
            ­ tigare än intresset av att bygga vindkraft, och så kommer det
            att fortsätta att vara.
          </note>
          <note>
            Sedan är jag väldigt glad över det stora intresse som Alexandra
            Anstrell visar för levande djur och natur och biologisk mångfald.
            Jag får väl bara hoppas på att det också visar sig i Moderaternas
            prioriteringar när man ska göra sin budget, till exempel. Hittills
            har Moderaterna varje gång dragit ned kraftigt på de medel som
            regeringen har avsatt till skydd och skötsel av värdefull natur,
            som ju är en av de viktigaste insatser vi kan göra för att just
            skapa utrymme för biologisk mångfald och se till att vi lämnar
            över biologisk mångfald och en natur som lever och frodas till
            våra barn och barnbarn. Det är inte vad jag har sett från Moderaterna
            så här långt, men jag hoppas att detta är en vändning.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellationerna 2020/21:643, 644 och 667 om antalet
            vargar på landsbygden
          </note>
          <note>
            Anf. 15 Miljö- och klimatminister PER BOLUND (MP):
          </note>
          <note>
            Fru talman! Sten Bergheden har frågat mig vad jag avser att göra
            för att Sverige ska följa riksdagens beslut om att vi ska ha en
            vargstam på 170 ­ − 270 vargar.
          </note>
          <note>
            Marléne Lund Kopparklint har frågat mig hur jag avser att verka
            så att människor som bor i vargtäta län känner sig trygga.
          </note>
          <note>
            Runar Filper har frågat Jennie Nilsson om hon a nser a tt det
            är rättvisande att följa ett direktiv från 1992 , då det fanns
            15 − 20 vargar i Sverige och situationen med varg såg annorlunda
            ut i hela Europa , och om hon har ambitionen att för Sveriges
            räkning driva frågan om att flytta vargen från bilaga 4, strikt
            skyddad, till bilaga 5, förvaltningsbar . Arbetet är så fördelat
            i regeringen att det är jag som ska besvara interpellationen.
          </note>
          <note>
            Jag besvarar interpellationerna gemensamt.
          </note>
          <note>
            Riksdagens godkännande av den dåvarande regeringens rovdjursproposition
            innebar att riksdagen beslutade flera mål för vargstammen i Sverige.
            Ett av målen avser referensvärdet för gynnsam bevarandestatus
            hos den svenska vargpopulationen , det vill säga ett mål för det
            antal vargar som kan anses tillräckligt för att den svenska vargpopulationen
            ska kunna anses ha en gynnsam bevarandestatus. Riksdagen beslutade
            att målet för referensvärdet ska vara någonstans mellan 170 och
            270 individer. Enligt propositionen skulle Naturvårdsverket efter
            riksdagens behandling bedöma var det exakta referensvärdet låg
            och rapportera det till EU-kommissionen enligt art- och habitatdirektivet.
            Enligt EU-kommissionens riktlinjer kan det rapporterade referensvärdet
            inte vara ett intervall utan måste vara ett exakt värde.
          </note>
          <note>
            Enligt art- och habitatdirektivet ska medlemsländerna vart sjätte
            år rapportera referensvärden för alla de arter som anges i direktivets
            bilagor. Riksdagsbeslutet handlade om rapporteringen av rovdjur
            som Sverige gjorde 2013. Naturvårdsverket rapporterade 2013 att
            referensvärdet för vargpopulationen i Sverige var 270. Referensvärdet
            för gynnsam bevarandestatus är inget maxantal utan ett värde som
            inte får underskridas.
          </note>
          <note>
            Den sårbarhetsanalys som låg till grund för referensvärdet kritiserades
            för att inte beakta de genetiska aspekterna. Den svenska populationen
            av varg har haft en högre inavelsgrad än vad som ingick i analysen
            , och analy ­ sen stred därför mot EU-kommissionens riktlinjer
            om det vetenskapliga underlaget till referensvärdet. Regeringen
            gav därför under 2015 Natur ­ vårdsverket i uppdrag att utifrån
            ett brett vetenskapligt underlag uppdatera analysen och, med den
            nya analysen som grund, utreda vad som krävs för att populationen
            ska anses ha gynnsam bevarandestatus. Analysen visade att det
            – med hänsyn till populationens inavelsgrad – behövs minst 300
            vargar i Sverige och att minst en invandrad varg från Finland
            eller Ryss ­ land behöver reproducera sig med en skandinavisk
            varg varje femårs ­ period för att populationen ska ha gynnsam
            bevarandestatus.
          </note>
          <note>
            Naturvårdsverkets bedömning fick stöd av Högsta förvaltningsdomstolen
            , som i en dom 2016 (HFD 2016 ref . 89) angav att man ”inte har
            anledning att ifrågasätta det vetenskapliga underlag som Naturvårdsverket
            har byggt sin bedömning på”.
          </note>
          <note>
            En långsiktigt hållbar rovdjurspolitik måste byg ga på samexistens
            mellan människa och varg. Viltskadecenter har sammanställt och
            utvärderat hur närgångna vargar bör hanteras. Vilka åtgärder som
            ska sättas in i ett visst område beror på vilka problemsituationer
            som har uppstått och bedömningen av hur dessa sannolikt kommer
            att utvecklas. Möjlighet att bevilja skyddsjakt finns efter noggranna
            bedömningar av länsstyrelsen, d it en ansökan om skyddsjakt inkommit.
            För att bevilja en sådan ansökan krävs det, enligt jaktförordningen
            och EU:s art- och habitatdirektiv, att tre kriterier är uppfyllda,
            vart och ett för sig. Det ska vara fråga om en allvarlig skada,
            det får inte finnas någon annan lämplig lösning och bevarande
            av artens gynnsamma bevarandestatus får inte försvåras.
          </note>
          <note>
            Kommissionen genomförde 2015 – 2016 en s å kallad fitness check-utvärdering
            av art- och habitatdirektivet och fågeldirektivet. Efter utvärderingen
            drog kommissionen slutsatsen att naturvårdsdirektiven är mycket
            relevanta och ändamålsenliga. Eftersom k ommissionen bedömer att
            direktivet fyller sina syften kommer inga förändringar att genomföras.
            Reger ­ ingens bedömning är att det därmed inte finns förutsättningar
            för att driva frågan om att flytta varg från bilaga 4, strikt
            skyddad, till bilaga 5, förvaltningsbar .
          </note>
          <note>
            Anf. 16 STEN BERGHEDEN (M):
          </note>
          <note>
            Fru talman! Tack, ministern, för försök till svar! År 2013 tog
            Sveriges riksdag beslut om att vi ska ha en vargstam på 170–270
            vargar. Fastställandet av bevarandenivåer skulle ske inom intervallet
            170–270. Det var tydligt i riksdagsbeslutet och propositionen.
            Man beslutade också att vargföryngringar inte skulle få ske i
            renskötselområden. Det stod också tydligt i propositionen.
          </note>
          <note>
            Men vad har då hänt, fru talman? Av två möjliga fel gör regeringen
            båda felen. Man ökar vargstammen till över 270, och man tillåter
            nu vargföryngringar i just renskötselområden, tvärtemot vad som
            skrevs i propositionen och vad som beslutades.
          </note>
          <note>
            Dessutom, fru talman, försöker ministern i sitt svar lägga över
            ansvaret på domstolar och naturvårdsverk. Jag vill bara upplysa
            ministern om att det högsta beslutande organet i Sverige är Sveriges
            riksdag. Vi stiftar lagar och regler, och de ska följas av såväl
            individer här i landet som av regeringen och naturvårdsverk.
          </note>
          <note>
            Fru talman! Den socialdemokratiska och miljöpartistiska regeringen
            har uppenbarligen struntat helt i riksdagsbeslutet från 2013.
          </note>
          <note>
            Fru talman! Sveriges riksdag är Sveriges högsta beslutande organ.
            Detta är riksdagen. Det är här vi tar besluten som både regeringar
            och landets invånare faktiskt måste rätta sig efter. Det är därför
            helt bedrövligt att ministern och regeringen struntar i riksdagens
            beslut. Samma regering åker runt i världen och talar om demokrati.
            De påstår att andra hotar demokratin samtidigt som de själva struntar
            i beslut som fattats demokratiskt här i riksdagen. Det är allvarligt,
            mycket allvarligt.
          </note>
          <note>
            Fru talman! Om nu regeringen vill ändra beslutet från 2013, vilket
            är fullt möjligt, borde väl regeringen återkomma till riksdagen
            för att förankra det och fatta nya beslut. Varför har regeringen
            inte gjort det?
          </note>
          <note>
            År 2015 gav regeringen i stället Naturvårdsverket i uppgift att
            se över antalet vargar, men trots att det stod i beslutet från
            2013 att antalet vargar skulle bestämmas till 170–270 fattade
            Naturvårdsverket beslutet att vi behöver 300 vargar i Sverige.
            Det stora problemet är att vi har för mycket varg i Sverige. Om
            vi ska klara av både den biologiska mångfalden och den ökade matproduktion
            som vi vill ha i landet kan vi inte ha denna stora vargstam. Detta
            var också anledningen till att riksdagen fattade beslutet att
            vi ska ligga mellan 170 och 270 vargar.
          </note>
          <note>
            Jag tänkte ställa några frågor här i dag som jag hoppas att ministern
            ska svara på. Varför återkom regeringen inte till riksdagen angående
            antalet? Det var väl fullt möjligt att förankra den nya ståndpunkten
            här i riksdagen? I dag har vi inte 300 vargar i landet, utan vi
            har 400, kanske uppemot 500. Det är långt från Naturvårdsverkets
            rekommenderade nivå på 300. Så varför har regeringen och ministern
            inte återkommit för att förankra det nya?
          </note>
          <note>
            Sedan, fru talman, vill jag gärna fråga: Har ministern varit
            ute och besökt en gård som blivit drabbad av vargattacker? Och
            vem är det som bestämmer och lägger fast lagar, regler och gränser
            här i Sverige – är det Naturvårdsverket eller Sveriges riksdag?
          </note>
          <note>
            Anf. 17 MARLÉNE LUND KOPPARKLINT (M):
          </note>
          <note>
            Fru talman! Jag vill tacka minister Bolund för svaret, men jag
            förvånas över att minister Bolund inte en enda gång i sitt svar
            nämner oro – människors oro ute på landsbygden. För det är den
            som står i fokus här.
          </note>
          <note>
            Någon gång måste vi komma vidare i rovdjursdebatten, inte minst
            för att människor på landsbygden ska få förtroende för riksdagen
            och för att visa att vi sätter deras trygghet i främsta rummet.
          </note>
          <note>
            Fru talman! Vad blir konsekvenserna när trygghetsfrågorna inte
            tas på allvar av riksdagen och regeringen? Det är en viktig fråga
            att ställa. Jag tycker att man ska titta på de sönderslitna lantbruksdjur
            och tamdjur som finns runt om. Man ska lyssna på föräldrar som
            inte törs släppa ut sina barn på gården för att deras mark korsas
            av flera vargrevir. Man ska ta på allvar att förskolor inte törs
            låta barnen vara ute och leka på gården på grund av att det finns
            kringströvande varg.
          </note>
          <note>
            Fru talman! Frågan är vad det får för konsekvenser när regeringen
            skickar signalen ”nej, vi behöver inte agera här”? I stället vrider
            man på kranen lite till och släpper ut lite mer otrygghet. Jag
            vill påstå att proppen har gått ur helt efter att Miljöpartiet
            har fått sitta vid makten och påverka hur rovdjurspolitiken ska
            utformas. Att det verkligen är så ser man när man tittar på den
            värmländska kartan.
          </note>
          <note>
            Vi kan väl för en stund lägga bort MVP och GYBS och faktiskt
            prata om människors trygghet, för det är den som ska stå i främsta
            rummet i denna evighetslånga vargdebatt. Där, fru talman, har
            miljöministern missat hela poängen. I ministerns svar nämner han
            inte den saken, och detta säger vilken prioritering som görs.
            Jag tycker att det är riktigt respektlöst att sätta vargens frihet
            framför barns rättigheter att känna sig trygga och vara ute och
            leka och framför föräldrars trygghet i att släppa ut barnen.
          </note>
          <note>
            Fru talman! Jag undrar om ministern verkligen har stannat upp
            och funderat över varför alla dessa frågor om vargen hela tiden
            ställs. Jag är hyfsat säker på att det beror på att ett stort
            antal människor, tillika väljare, på landsbygden upplever en enorm
            otrygghet och kontaktar oss förtroendevalda för att få gehör.
          </note>
          <note>
            Min fråga till minister Bolund blir: Hur tänker ministern hantera
            människors känsla av otrygghet ute på landsbygden och i de allra
            vargtätaste länen, som mitt Värmland?
          </note>
          <note>
            För att få ordning på jakt- och viltfrågorna är det dags att
            regeringen gör det som den har blivit tillsagd att göra. Nu har
            det gått sex år sedan miljö- och jordbruksutskottet lade fram
            ett utskottsinitiativ om att en viltmyndighet skulle inrättas.
            Regeringen visar tydligt att den struntar i riksdagens uppmaning.
            Jag kan tycka att det är mycket märkligt med tanke på den oerhörda
            väljargrupp som har ett intresse för denna fråga men framför allt
            alla människor som känner en otrygghet på landsbygden därför att
            det finns så extremt många vargar i deras närområde.
          </note>
          <note>
            Anf. 18 RUNAR FILPER (SD):
          </note>
          <note>
            Fru talman! Jag tackar miljöministern för svaret på interpellationen.
            Det var inte så mycket till svar, men jag tackar ändå. Jag hade
            heller inte väntat mig något direkt svar.
          </note>
          <note>
            Det är anmärkningsvärt att man så strikt använder sig av ett
            nära på trettioårigt direktiv, som får styra över en art, i detta
            fall vargen, som ska anses vara strikt skyddad eller förvaltningsbar
            genom jakt.
          </note>
          <note>
            Situationen nere på kontinenten ska vara underordnad och helt
            sakna betydelse för hur den svenska verkligheten ser ut. Så måste
            det vara.
          </note>
          <note>
            Vi hade 15–20 vargar när habitatdirektivet tillkom här i Sverige,
            och vid den senaste inventeringen hade vi 365. Med den föryngringstakt
            som sker utan regelbundna licensjakter och med svårigheterna att
            få till skyddsjakt är vi på väg mot en situation med 400–500 vargar.
            Stammen måste nu med råge anses ha uppnått gynnsam bevarandestatus
            och därmed kunna flyttas över från strikt skyddad till förvaltningsbar.
          </note>
          <note>
            Bilagorna till art- och habitatdirektivet måste få en ökad flexibilitet
            så att rådande fakta, lokal hänsyn och forskning får större betydelse
            i beslutsunderlagen. Direktivets bilagor bör vara mindre statiska
            och mer flexibla, med andra ord mer anpassade till naturens, viltets
            och samhällets förändringar. Det är dags nu att i bilagorna flytta
            vargen från ett strikt skydd till att bli en förvaltningsbar art.
            Vi vill få till ett förvaltningssystem som gör att människor känner
            tilltro till såväl samhället som vargförvaltningen.
          </note>
          <note>
            Fru talman! Ett stort och allvarligt problem är att myndigheterna
            inte genomför den vargpolitik som är beslutad. Att staten genomför
            det som riksdagen beslutat är faktiskt inget högt ställt krav
            i en demokrati. I maj 2020 gav fem partier regeringen ett tillkännagivande
            om att regeringen ska genomföra den rovdjurspolitik som beslutades
            2013 och att ansvarig myndighet ska få tydligare direktiv.
          </note>
          <note>
            Det är talande att en så tydlig majoritet i riksdagen får upplysa
            och informera om att beslutad politik ska genomföras. Tillkännagivandet
            handlar om att vargpolitiken inte ska bli mer släpphänt avseende
            antal djur och koncentrationer utan snarare förverkliga besluten.
            Vi vet att riksdagen fortfarande, snart åtta år efter riksdagsbeslutet,
            vill ha en aktiv förvaltning av vargen och att beslutad inriktning
            ligger fast.
          </note>
          <note>
            Kan ministern här och nu svara på hur regeringen hanterar tillkännagivandet?
            Det är regeringen som via myndigheterna ska genomföra det som
            riksdagen beslutar.
          </note>
          <note>
            Det behövs en licensjakt som reglerar stammens storlek. Detta
            är vi övertygade om i många partier. Det är för svårt att få skyddsjakt,
            och vi ser att koncentrationerna i vargrika områden ökar trots
            att de ska minska. Vi hoppas därför att regeringen tar tillfället
            i akt och är tydlig mot myndigheterna i enlighet med politiska
            beslut. Att staten genomför det som riksdagen har beslutat är
            faktiskt inga högt ställda krav i en demokrati.
          </note>
          <note>
            Licensjakten måste minska koncentrationerna i de län där vargstammen
            är som tätast, och licensjakten måste sedan ske återkommande,
            annars får vi en ohållbar situation här i bygden. När arten har
            gynnsam bevarandestatus ska den anses förvaltningsbar, inte vara
            strikt skyddad i bilagorna. Det är inte så det är tänkt och menat
            från början i direktiven.
          </note>
          <note>
            Anf. 19 ALEXANDRA ANSTRELL (M):
          </note>
          <note>
            Fru talman! Marléne Lund Kopparklint, Runar Filper och Sten Bergheden
            har ställt ett antal väldigt relevanta frågor om varg. Därför
            valde jag att gå upp i debatten. Jag tycker dock inte att de får
            särskilt många bra svar av ministern på sina frågor.
          </note>
          <note>
            Vi har i denna församling, Sveriges riksdag, beslutat om ett
            högsta antal vargar som vi ska ha i Sverige. Ändå slingrar sig
            regeringen och hänvisar till någonting annat. Vi har vetenskap
            och forskning, och vetenskap och forskning är jättebra. Men det
            finns forskning som visar olika saker. I art- och habitatdirektivets
            bilaga 1 kan vi läsa att vi ska främja forskning och att vi ska
            lägga stor vikt vid hänsyn till ekonomiska, sociala och kulturella
            behov. Men denna forskning är, försiktigt sagt, ganska obefintlig.
          </note>
          <note>
            Art- och habitatdirektivet är det styrande dokumentet. Kommissionen
            har en kommitté som ska ge råd till medlemsländerna om hur direktivet
            ska tolkas. Här verkar Naturvårdsverket ha fått fri tolkningsrätt
            från regeringen, förbi både riksdag och regering. Samtidigt bortser
            verket från direktivets faktiska text. I stället väljer man att
            förhålla sig till ej bindande rekommendationer och vägledningar.
            Jag tänker att det är ganska lätt att gå vilse bland alla forskningsrapporter
            som produceras i strid ström. Några innehåller bra fakta, men
            många består också av tyckanden och farhågor.
          </note>
          <note>
            De rekommendationer som kommissionen har skapat går mycket läng
            ­ re än direktivets text. I Sverige har Naturvårdsverket fått
            tolka rekommendationerna som bindande och använder dem som juridiska
            styrdokument.
          </note>
          <note>
            Fru talman! Vargen känner inte nationsgränser. Den vet inte om
            den är i Sverige eller i Norge. Precis som i direktivets beskrivning
            av territory måste utbredningsområdet definieras som artens naturliga
            område, det vill säga Skandinavien. Det gör vi inte i dag, men
            det borde vi göra.
          </note>
          <note>
            Sedan har vi detta med trygghet, som Marléne Lund Kopparklint
            var inne på. Jag upplever att ministern glider på svaret om hur
            han ämnar verka för att säkra tryggheten på landsbygden, i synnerhet
            i de vargtätaste länen som Marléne Lund Kopparklint representerar.
            Man längtar inte efter att ha en varg inpå knuten och att behöva
            vara orolig när barnen ska gå till skolan och om de ska kunna
            gå till bussen eller om man faktiskt måste skjutsa dem i stället.
            Man ska inte behöva vara orolig för att man inte ska kunna gå
            ut och gå med hunden och för att man inte ska kunna ge sig ut
            och springa när man vill. Att ha en varg gåendes emot en när man
            är ute med hunden är ingenting som man njuter av.
          </note>
          <note>
            Det är naturligtvis en fantastisk naturupplevelse att få träffa
            en varg i det fria. Men man får inte glömma, fru talman, att vargen
            är ett rovdjur. Vargen är det största vilda hunddjuret. En fullvuxen
            varg väger mellan 30 och 50 kilo och är en typisk toppredator.
            Det är bara människan och tigern som utgör ett hot mot vargen,
            och såvitt jag vet har vi inte så många tigrar här. Men vi har
            väldigt gott om människor. Speciellt ute på landsbygden rör man
            sig ofta ensam. Man skickar barnen ensamma till skolan, till bussen
            eller någon annanstans. Det är mörkt på kvällen och dålig belysning
            när man går hem från jobbet eller från någonting annat.
          </note>
          <note>
            De problem som uppstår när det är för många vargar är att de
            tar sig allt närmare samhällena. Jag har själv upplevt det, fru
            talman, hemma i Haninge runt radhusknuten, på skolgården. Och
            häromåret tömde vargen en hel fårhage i Södertälje.
          </note>
          <note>
            Man kan inte ha vargar kring skolor och förskolor. Därför återstår
            den fråga som Marléne Lund Kopparklint har ställt: Vad ämnar statsrådet
            göra för att säkra tryggheten på landsbygden? Det kan inte vara
            möjligt att man ska behöva välja om man ska kunna bo kvar eller
            inte för att det går vargar runt husknuten.
          </note>
          <note>
            Anf. 20 Miljö- och klimatminister PER BOLUND (MP):
          </note>
          <note>
            Fru talman! Jag tackar alla debattörer. Detta är viktiga frågor.
            Jag glad att vi kan föra diskussionen i Sveriges riksdag om dessa
            frågor som berör många människor.
          </note>
          <note>
            Samtidigt är det viktigt att notera vad de beslut som fattas
            i riksdagen faktiskt handlar om. Vad är det man beslutar om? Det
            beslut som togs 2013 var ett beslut som just handlade om vad man
            skulle skicka in till EU-kommissionen för Sveriges rapportering
            till art- och habitatdirektivet – referensvärdet. Där var det
            viktigt, vilket jag hoppas att ledamöterna noterar, att Naturvårdsverket
            också följde detta beslut, det vill säga att man skickade in ett
            referensvärde på 270 vargar. Det beslut som fattades med ett intervall
            var inte möjligt att skicka in helt enkelt för att det stred mot
            de regler som vi gemensamt – medlemsländerna – har satt upp på
            EU-nivå. Jag hoppas att man har respekt för det och att man inte
            tvingar en myndighet att bryta mot gemensamma EU-regler.
          </note>
          <note>
            Det som också är viktigt att notera är att det i beslutet också
            sas att man, enligt propositionen, skulle ge Naturvårdsverket
            i uppdrag att bedöma det exakta referensvärdet för varg och rapportera
            det till EU-kommissionen. Enligt de riktlinjer som finns ska det
            göras med jämna mellanrum. Därför gav regeringen 2015 ett uppdrag
            till Naturvårdsverket när det gäller referensvärdet, helt enkelt
            för att det kommit ny kunskap. Under tidens gång utvecklas kunskapen.
            Det noterades att det finns en högre inavelsgrad än vad som ingick
            i den studie och analys som gjordes tidigare. Det är också det
            som har lett till ett brett vetenskapligt grundat underlag som
            har gjort att man har fått uppdaterade analyser. Med denna analys
            som grund utredde man vad som krävs för att populationen ska ha
            en gemensam bevarandestatus. Denna analys visar att det behövs
            minst 300 vargar.
          </note>
          <note>
            Detta är vetenskap, och det är det som också EU-reglerna faktiskt
            base ­ ras på. Länderna ska basera sina ställningstaganden när
            det gäller referens ­ värden på vetenskapen. Denna forskning har
            testats ordentligt. Den har testats genom att man diskuterar med
            olika forskare och landar i ett värde. Men den har också testats,
            vilket är ganska unikt, i en domstolsprövning där Högsta förvaltningsdomstolen
            som sagt kom fram till att underlaget var relevant och rätt.
          </note>
          <note>
            Då är frågan: Menar ledamöterna att man ska gå emot domstolen
            i detta fall och överklaga domen?
          </note>
          <note>
            Någonstans måste vi vara medvetna om vilken verklighet vi befinner
            oss i. Sverige är medlem i EU precis som de övriga medlemsländerna
            i EU-27. Det gör att de regelverk som vi bestämmer på EU-nivå
            gäller för alla medlemsländer, inklusive Sverige. Är man inte
            nöjd med dessa regler kan man försöka påverka, och det gör Sverige
            också vid många tillfällen. I detta fall har det nyligen gjorts
            en prövning av art- och habitatdirektivet. Man kom fram till att
            det är relevant vetenskapligt. Det är inte föråldrat utan styr
            på rätt sätt enligt EU:s bedömning.
          </note>
          <note>
            Då är frågan: Ska man förhålla sig till det, eller vad är alternativet
            till att acceptera de beslut som tas på EU-nivå och som är bindande
            för länderna? Vill ledamöterna att man ska gå emot detta beslut,
            eller är det ledamöternas åsikt att vi ska gå ur EU för att inte
            omfattas av de gemensamma EU-regelverken? Det är fortfarande lite
            svårt att förstå.
          </note>
          <note>
            Jag tycker att det är otroligt viktigt att det är tryggt att
            leva i hela Sverige. Det är därför som vi också har ersättning
            för den som har blivit drabbad av varganfall. Ersättningen har
            i år ökat till 100 procent, till skillnad från 80 procent som
            gällde till exempel under den tidigare moderatledda regeringen.
            Men vi har också möjlighet till skyddsjakt, och vi har ökat kunskapen
            om närgångna vargar och hur de ska hanteras.
          </note>
          <note>
            Anf. 21 STEN BERGHEDEN (M):
          </note>
          <note>
            Fru talman! Jag kan börja med ministerns senaste inlägg. Det
            som vi begär är mycket enkelt. Vi begär faktiskt att denna regering
            följer riksdagens beslut. Om man har tänkt att göra någonting
            annat, eller tycker att man måste göra någonting annat, då återkommer
            man i rimlighetens namn till Sveriges riksdag och förankrar det
            och talar om att man nu måste göra någonting annat och korrigera
            beslutet. Det har inte skett.
          </note>
          <note>
            Man har i stället gett Naturvårdsverket fria möjligheter att
            fortsätta utvecklingen mot allt fler vargar i Sverige. EU har
            inte sagt att vi behöver ha 450–500 vargar i Sverige. EU har heller
            inte sagt att vi ska behöva ha vargföryngring i renskötselområden,
            vilket regeringen nu har gett Naturvårdsverket möjlighet att genomföra.
          </note>
          <note>
            Detta är två beslut som strider mot vad riksdagen har fattat
            beslut om, och de har inte återförankrats här i riksdagen. Detta
            är allvarligt. Riksdagen är landets högsta beslutande organ. Såväl
            individer som regeringen ska följa de beslut som tas här – annars
            tar man andra beslut.
          </note>
          <note>
            Jag har fortfarande inte fått något svar från ministern på varför
            man inte återkom till riksdagen för att förankra detta.
          </note>
          <note>
            Jag har fortfarande inte fått något svar på varför vi i detta
            läge, när Naturvårdsverket har kommit fram till att vi ska ha
            minst 300 vargar, ska behöva ha 400–500 vargar i Sverige eller
            på vad regeringen har gjort för att minska det tryck som finns
            ute på landsbygden.
          </note>
          <note>
            Jag fick heller inget svar på om ministern har varit ute och
            besökt några av de vargdrabbade gårdar runt om i landet som har
            fått sina får dödade eller skadade. Fåren har kastat sina foster,
            och det är svårt att få dem dräktiga igen. Jag hoppas att ministern
            har besökt dem och diskuterat.
          </note>
          <note>
            Jag har varit på besök nere i Ulricehamn och diskuterat ett helt
            nytt vargrevir där. Människor är nu oroliga för att ha sina djur
            ute i hagarna. Vilda djur dödas runt gården, och folk överväger
            nu att lägga av med att ha tamboskap. Miljöministern borde ju
            även vara minister för miljön på landsbygden.
          </note>
          <note>
            Vi har den biologiska mångfald och de betande djur som behöver
            finnas där ute. Vi ska producera mat här i landet; vi ska inte
            producera en vargstam som är för stor och som vi inte har möjlighet
            att reglera.
          </note>
          <note>
            Det är klart att vi kan genomföra detta i Sverige. Vi har en
            majoritet här i riksdagen som vill minska vargstammen. Men regeringen
            motarbetar detta och har lämnat över hela ansvaret till Naturvårdsverket.
            Man kan inte gömma sig bakom Naturvårdsverket. Det är ministern
            och regeringen som är de högsta ansvariga för den politik som
            genomförs här i landet, oavsett om det sedan är myndigheterna
            som verkställer den.
          </note>
          <note>
            Medan människor på landsbygden får slåss mot dålig lönsamhet
            och får kämpa för sina gårdar avsätter staten resurser, personal
            och tid för att kolla att antalet vargar ökar i Sverige. Detta
            är ett hån mot landsbygden.
          </note>
          <note>
            Den här regeringen har ju bättre koll på vargarna än vad man
            har på den grova brottsligheten här i landet. Det är knappast
            fler vargar som landsbygden behöver för att växa och utvecklas.
            Det finns en majoritet här i riksdagen för att minska antalet
            vargar betydligt.
          </note>
          <note>
            Jag hoppas få svar av ministern och vill gärna upprepa frågorna;
            jag hoppas att ministern har skrivit ned dem.
          </note>
          <note>
            Jag vill också fråga ministern: Är den biologiska mångfalden
            mindre viktig än att vargen får utvecklas fritt på landsbygden?
          </note>
          <note>
            Anf. 22 MARLÉNE LUND KOPPARKLINT (M):
          </note>
          <note>
            Fru talman! När man sitter och lyssnar på minister Bolund behöver
            man väcka minnet lite, tror jag. Varför togs detta beslut i riksdagen
            från början? Var det för den biologiska mångfalden, eller var
            det för att begränsa stammen så att den inte skulle växa sig alltför
            stor?
          </note>
          <note>
            Jag tror att mycket handlade om människors trygghet. Inför detta
            beslut tror jag nog att människor hade riktat sig till sina lokala
            politiker för att få hjälp eftersom de såg att vargstammen höll
            på att bli för stor.
          </note>
          <note>
            Fru talman! Forskning i all ära – minister Bolund pratar om det,
            och det ligger till grund för de beslut som vi tog 2013. Men jag
            skulle vilja ställa en fråga till minister Bolund: Var är forskningen
            om hur vargen påverkar människors vardag och om de ekonomiska
            förluster som människor får ta när de får lägga ned sina företag
            för att de inte mäktar med att driva dem? Människor kommer ut
            på morgonen med sina barn och får se sönderslitna får och tackor
            som stöter bort sina foster – var finns forskningen kring det?
            Var finns analyserna från regeringen när det gäller detta? Var
            finns minister Bolund ute på landsbygden? Pratar han med de människor
            som råkar ut för det här? Det är en relevant fråga.
          </note>
          <note>
            Vi behöver inte gå ur EU för att minska vår vargstam, för detta
            är ett beslut som vi själva, av någon outgrundlig anledning, har
            tagit genom Naturvårdsverket.
          </note>
          <note>
            Fru talman! På frågor om när viltmyndigheten ska komma igång
            blir ofta svaret att detta fortfarande bereds. En viltmyndighet
            skulle ju vara lösningen när det gäller dessa frågor. Det här
            är näst intill skrattretande – hur länge kan man bereda en fråga?
            Endera sitter tjänstemännen och fikar hela dagarna, vilket jag
            inte tror är sant, eller är det ett faktum att regering ­ en stretar
            emot riksdagens tillkännagivande, trots att detta är en oerhört
            viktig fråga för Sverige.
          </note>
          <note>
            Fru talman! Jag tycker att det här är respektlöst mot väljarna
            och mot de människor som känner denna otrygghet. Alla vet att
            vi förtroendevalda är en länk mellan väljare och viktiga frågor
            som de vill att vi ska ta upp i riksdagen och som vi även har
            tagit upp i riksdagen och fattat beslut om. Detta är en fråga
            som tusentals väljare har fört fram – de vill ha en viltmyndighet.
            Därför är det helt makalöst att regeringen förhalar arbetet genom
            att bereda frågan, eller vad man nu håller på med.
          </note>
          <note>
            Det är också provokativt att regeringen i stället för att flytta
            bort arbets ­ uppgifter från Naturvårdsverket lägger på ytterligare
            arbetsuppgifter. Regeringen lägger ut uppdrag om att man ska hålla
            på med det som jägarna tidigare har gjort och lägga ut pengar
            till olika organisationer som ska ägna sig åt viltvård och annat.
            Är det demokrati att göra så när en riksdagsmajo ­ ritet har sagt
            något helt annat?
          </note>
          <note>
            Det är nu viktigt att regeringen slutar med detta och inrättar
            den viltmyndighet som riksdagen har riktat ett tillkännagivande
            om, så att vi får ordning på rovdjursdebatten och, framför allt,
            tar människors rädsla på allvar.
          </note>
          <note>
            Jag tycker verkligen att minister Bolund ska ta sig ut på landsbygden
            och lyssna till vad människor har att säga i denna fråga.
          </note>
          <note>
            Anf. 23 RUNAR FILPER (SD):
          </note>
          <note>
            Fru talman! Även om jag inte fick något vidare svar tackar jag
            ministern för hans försök.
          </note>
          <note>
            När en art har gynnsam bevarandestatus ska den flyttas från strikt
            skyddad till förvaltningsbar. Detta gäller bland annat varg, som
            borde vara förvaltningsbar i enlighet med EU:s art- och habitatdirektiv.
            Det är inte att bryta mot några EU-regler som ministern sa. Ministern
            tar helt enkelt med sig detta faktum till Bryssel för Sveriges
            räkning – svårare än så är det inte.
          </note>
          <note>
            Riksdagen har markerat att vargpolitiken ska genomföras. Sverige
            ­ demokraterna har länge påtalat att myndigheterna inte genomför
            den varg ­ politik som är beslutad. Vi har sett en riksdagsmajoritet
            genom tillkänna ­ givanden gång på gång i olika frågor. Jag upprepar:
            Att staten genomför det som riksdagen beslutar är inga högt ställda
            krav i en demokrati.
          </note>
          <note>
            Licensjakt måste genomföras för att minska koncentrationen i
            de län där vargstammen är tätast, och licensjakt ska sedan ske
            återkommande. Regelverket måste möjliggöra skyddsjaktsbeslut vid
            första vargangrepp på till exempel hund.
          </note>
          <note>
            Hur ser statsrådet på att Naturvårdsverket inte följer riksdagsbeslutet
            om gränsen för gynnsam bevarandestatus utan i stället kör över
            det beslut som fattats av våra folkvalda? Riksdagsbeslutet sa
            att gynnsam bevarandestatus skulle ligga någonstans mellan 170
            och 270 vargar, och Naturvårdsverket beslutade att det skulle
            vara 270. Så långt bra, men Naturvårdsverket tog i strid med riksdagens
            vilja beslut om en ny nivå på minst 300 vargar.
          </note>
          <note>
            Sedan körde Naturvårdsverket över demokratiska beslut från viltförvaltningsdelegationen
            och slog fast att det ska finnas vargföryngringar i Jämtland,
            som föregående talare här tog upp. Detta skedde trots att länets
            viltförvaltningsdelegation med majoritet hade beslutat att Jämtland
            inte ska ha några vargar. Det sa till och med länsstyrelsen och
            landshövdingen i sitt samverkansråd.
          </note>
          <note>
            Den demokratiska processen sätts ur spel när ett statligt verk
            fattar så ­ dana här beslut som går tvärt emot vad en demokratiskt
            tillsatt grupp under länsstyrelsen har slagit fast. Vad tycker
            ministern om att demokratiskt fat ­ tade beslut inte följs? Kommer
            instruktioner och regleringsbrev till Natur ­ vårdsverket att
            ses över och kunna ändras för att mer följa demokratiskt fattade
            beslut? Vilken verklighet lever man i om man förfäktar ett gammalt
            direktiv med 30 år på nacken i stället för att uppdatera sig till
            dagens situa ­ tion?
          </note>
          <note>
            Förvaltning av varg har blivit mer av naturvetenskap och forskning
            än vargens biologi, inavel och genetiska variation nedkokat till
            molekyler. Det har i stort sett varit allt fokus på detta. Det
            har dock varit lite eller inget fokus på de människor, tamdjur
            och näringar som drabbas. Dem har man inte tagit någon hänsyn
            till.
          </note>
          <note>
            Anf. 24 ALEXANDRA ANSTRELL (M):
          </note>
          <note>
            Fru talman! Minister Bolund var inne på att regeringen har ökat
            kunskaperna om närgångna vargar och hur de ska hanteras. Då tänkte
            jag spontant: Hur då? Hur ska den enskilda människan, som står
            där i sin ensamhet och möter vargen runt knuten, på skolgården
            eller var det nu är, skyddas av att regeringen har skaffat sig
            mer kunskaper? När man står där helt skyddslös är man inte så
            kaxig, kan jag lova. Hur ska de personer som lever med oro och
            otrygghet för att de har varg runt knuten känna sig tryggare för
            att regeringen har skaffat sig mer kunskaper? Ministern förminskar
            människornas oro. Jag tycker att det är osjyst.
          </note>
          <note>
            Fru talman! Självförsörjningsgraden i Sverige behöver öka, naturligtvis
            utifrån olika faktorer men en är att någon måste föda upp djur
            så att vi får kött som vi kan äta. Alla är ju inte vegetarianer.
          </note>
          <note>
            Vargen är en god simmare. Jag har nämnt i den här kammaren tidigare
            att vi i Stockholms län har väldigt mycket skärgård. Vargarna
            tar sig lätt in i beten som är öppna mot vatten. Man uppmanas
            att stängsla av mot havet och vattnet, men det kan inte vara rimligt
            att vi ska stängsla av hela Stockholms skärgård.
          </note>
          <note>
            I Molstaberg, som ligger 50 minuter från kammaren, finns en gård
            som haft väldigt många vargattacker, både i hagar utan rovdjursavvisande
            stängsel och i hagar med rovdjursavvisande stängsel. De kom in
            trots stängsel.
          </note>
          <note>
            När människor har haft upprepade vargangrepp på sina djur, kommit
            in i hagen och mötts av en massaker av blodiga djur som fortfarande
            lever men flämtar för att luftstrupen är skadad, då behöver regeringen
            ta det på allvar. Och att människor är oroliga behöver regeringen
            ta på allvar. Varför gör de inte det?
          </note>
          <note>
            Anf. 25 Miljö- och klimatminister PER BOLUND (MP):
          </note>
          <note>
            Fru talman! Som jag har sagt tidigare, men som kan vara värt
            att upprepa eftersom trygghetsfrågorna har kommit upp ett antal
            gånger, är det för mig och regeringen väldigt viktigt att man
            ska kunna känna trygghet i hela landet. Det är viktigt att vi
            hittar en möjlighet att ha en samexistens mellan de rovdjur vi
            har – det är ju inte bara vargen utan många rovdjur – och de verksamheter
            som man bedriver runt om i vårt land.
          </note>
          <note>
            Jag har nu varit miljöminister i tre månader under en brinnande
            pandemi, så möjligheten att göra studiebesök har varit begränsad
            för mig och alla oss i politiken.
          </note>
          <note>
            Jag tycker att det är viktigt att lyssna till alla röster. Det
            är också något som jag avser att göra. Men det är viktigt att
            poängtera att vi har många system som vi har förstärkt för att
            göra det lättare för människor att ha fungerande verksamheter
            och inte utsättas för olika former av attacker.
          </note>
          <note>
            Jämfört med tidigare regeringar, även den moderatledda regeringen,
            har vi förstärkt ersättningen till den som har blivit drabbad
            och även er ­ sättningen för vargskyddsstängsel för att kunna
            se till att man inte får varg ­ attacker. Ersättningarna har ökat
            från och med mars i år, så man kan nu få ersättning för 100 procent
            av kostnaderna, till skillnad från 80 procent som gällde när det
            var Moderaterna som styrde den här politiken.
          </note>
          <note>
            Det finns möjlighet till skyddsjakt när vargar har kommit för
            nära eller utsatt människor och djur för fara. Naturvårdsverket
            har också möjlighet att besluta om licensjakt, om man bedömer
            att bevarandestatusen för vargen är uppfylld.
          </note>
          <note>
            Till skillnad från vad som hörs här från talarstolen har vi ökat
            kunskapen när det gäller hur man kan hantera vargar som blir för
            närgångna. Det är en kunskap som sprids ut till hela landet, inte
            bara till regeringen.
          </note>
          <note>
            Eftersom det verkar finnas en del missförstånd är det värt att
            poängtera att vi inte har ändrat lagstiftningen när det gäller
            rovdjursförvaltningen. Vi har en förordning från 2009, som beslutades
            under den tidigare regeringen, om förvaltningen av björn, varg,
            järv, lo och kungsörn. Där finns en tydlig process som fortfarande
            följs. Den innebär att länsstyrelserna ska lämna förslag på minsta
            antal föryngringar per år som förvaltningen ska syfta till. Länsstyrelsernas
            förslag tas fram av länets viltförvaltningsdelegation och beslutas
            sedan i respektive samverkansråd som i sin tur lämnar förslagen
            vidare till Naturvårdsverket. Det är alltså långt ifrån bara inom
            en enda myndighet som det här arbetet bedrivs, utan det är ett
            stort och brett arbete. Som sagt finns det också möjlighet till
            licensjakt när det skulle vara möjligt.
          </note>
          <note>
            Just för att vi inte har ändrat lagstiftningen har vi blivit
            kritiserade av EU-kommissionen. Vi har sedan 2011 ett öppet överträd
            else ärende, där EU-kommissionen gör gällande att Sverige genom
            att tillåta licensjakt på varg, som vi fortfarande gör, inte uppfyller
            våra åtaganden enligt direktivet. Kommissionen hänvisar såklart
            också till hur det ser ut i andra länder, till exempel Tyskland
            där det inte finns 300 eller 400 vargar utan 1 300 vargar eller
            Spanien där det finns 2 500 vargar eller Italien där det finns
            2 400 vargar. EU-kommissionen ställer då frågan varför Sverige
            har en så låg nivå. Men vi har som sagt inte ändrat reglerna eller
            lagen.
          </note>
          <note>
            EU-kommissionen anser att Sverige tillåter en alltför omfattande
            licensjakt på varg. Det finns också ett förhandsavgörande från
            EU-domstolen som kallas Tapioladomen. Den tydliggör att möjligheterna
            att besluta om undantag enligt art- och habitatdirektivet är begränsade
            och att de svenska myndigheterna ska ta förhandsavgörandet i beaktande
            och göra en sammanvägd bedömning av förutsättningarna inför ett
            eventuellt beslut om licensjakt på varg.
          </note>
          <note>
            Vi har gemensamma EU-regelverk, vilket ledamöterna inte verkar
            vilja låtsas om, som är bindande för medlemsländerna och som vi
            har att följa som nation.
          </note>
          <note>
            Anf. 26 STEN BERGHEDEN (M):
          </note>
          <note>
            Fru talman! Man blir förundrad över hur dåligt påläst ministern
            är i den här frågan. Han pratar om att vi har samma lagstiftning
            som vi har haft tidigare. Ja, det har vi. Skillnaden är att den
            här regeringen, Socialdemokraterna och Miljöpartiet, har ökat
            antalet vargar upp till 450–500. Det är det som är problemet.
            Lagstiftningen fungerar, men ni har ju noll koll på vargutvecklingen
            här i landet. Det är det som skapar problem på landsbygden, inte
            lagstiftningen.
          </note>
          <note>
            Sedan konstaterar jag att jag inte fick svar på mina frågor om
            varför regeringen inte har återkommit till riksdagen och förankrat
            sina beslut och varför man har struntat i beslutet angående föryngring
            i renskötselområden.
          </note>
          <note>
            Jag kan också konstatera att ministern nämnde viltförvaltningsdelega
            ­ tionerna. Ja, vi har fattat två beslut här i riksdagen, 2015
            och 2018, om att vi ska stärka upp viltförvaltningsdelegationerna
            nu när länsstyrelserna faktiskt försöker placera ut ännu mer varg
            i landet på regeringens uppdrag.
          </note>
          <note>
            Det intressanta är att det första tillkännagivandet landade i
            att regering ­ en har tillsatt fler människor i viltdelegationerna
            som inte har med jakten och markägarskapet att göra. Därmed minskar
            man makten för markägare och jägare att ta ställning i de här
            frågorna. Det är som att sätta getabocken till trädgårdsmästare
            i viltförvaltningsdelegationen.
          </note>
          <note>
            Den andra delen var ju att vi skulle stärka upp det regionala
            och lokala inflytandet 2018. Av det tillkännagivandet har regeringen
            inte gjort något. Även det beslutet har regeringen fullständigt
            struntat i trots att riksdagen tog det för drygt tre år sedan.
          </note>
          <note>
            Fru talman! Ministern säger att det finns mycket varg i utlandet.
            Ja, men där jagar man varg. Man har inte länsstyrelser som åker
            omkring och skyddar varg i dessa områden. Man jagar varg för att
            hålla dem borta, men det gör vi inte i Sverige.
          </note>
          <note>
            Anf. 27 MARLÉNE LUND KOPPARKLINT (M):
          </note>
          <note>
            Fru talman! Det är mycket jag vill säga mina sista talarminuter,
            men jag tänker knyta an till att mitt och mina kollegors anföranden
            fokuserar på människors trygghet. Det måste ändå ligga till grund
            för debatten.
          </note>
          <note>
            Ja, vi fattade ett beslut i riksdagen om att vargstammens referensvärde
            för gynnsam bevarandestatus ska var a 170–270 individer för att
            uppnå minsta livskraftiga population. Men Moderaterna anser att
            riksdagsbeslutet från 2013 behöver värderas om när situationen
            ser ut som den gör. Under rådande omständigheter med en mer förtätad
            vargpopulation i landet ska referensvärdet ligga i det nedre av
            spannet, 170 individer.
          </note>
          <note>
            Jag tycker att man ska fästa vikt vid att det i art- och habitatdirektivets
            bilaga 1 står att man ska främja forskning och att det ska läggas
            stor vikt vid hänsyn till ekonomiska, sociala och kulturella behov.
            Det sistnämnda har regeringen och minister Bolund helt missat.
          </note>
          <note>
            Minister Bolund svarar heller inte på min fråga hur regeringen
            ska hantera människors trygghet när stängsel inte räcker till.
            Det behövs ökad kunskap om hur man ska hantera vargen. Vad ska
            förskolepersonal använda sig av när en varg stryker nära förskolan?
            Ska man använda sig av en tuta eller något?
          </note>
          <note>
            Minister Bolund behöver svara på dessa frågor, för människors
            oro och otrygghet måste tas på allvar och sättas i främsta rummet
            i dessa frågor.
          </note>
          <note>
            Jag ser fram emot fler debatter med minister Bolund där jag hoppas
            få svar på dessa frågor.
          </note>
          <note>
            Anf. 28 RUNAR FILPER (SD):
          </note>
          <note>
            Fru talman! Jag tackar ministern för hans försök att svara.
          </note>
          <note>
            Jag måste fråga ministern: Varför har regeringen, med Miljöpartiet
            i spetsen i dessa frågor, så svårt att följa av Sveriges riksdag
            demokratiskt fattade beslut ?
          </note>
          <note>
            Ni har inte bara detta beslut att verkställa. År 2015 gjordes
            ett tillkänna ­ givande om att inrätta en fristående viltmyndighet.
            Vad blev det av den? Det ligger fortfarande i utredningshögen.
            I maj 2020 gjordes ett tillkänna ­ givande av en riksdagsmajoritet
            om att regeringen skulle genomföra den rovdjurspolitik som beslutades
            2013. I december 2020 beslutade riksdagen om nya regler för skyddsjakt.
            Det är mycket ministerns regering har att leva upp till, men svek
            efter svek har det blivit.
          </note>
          <note>
            Demokratiskt fattade beslut ska såklart följas om ordet demokrati
            ska ha rätt klang. Men jag misstänker att inget av detta blir
            verklighet förrän efter 2022 när ett nytt regeringsunderlag med
            en renhårigare regering tar över rodret.
          </note>
          <note>
            Så till det fullständiga övergreppet att skrota det ursprungliga
            allmänna uppdraget. Författningsändringarna har ingen majoritet
            i riksdagen utan är ett verk av Socialdemokraterna och Miljöpartiet
            i regering. Trots att det rör sig om jägarnas pengar väljer man
            att ta över allt större delar av jakt ‑ och viltvårdsuppdraget.
            Det är provocerande för jägarkåren att se uppdraget försvinna
            in i en statlig myndighet. Detta kommer jag inom kort att ta upp
            i en egen interpellation i ämnet.
          </note>
          <note>
            Anf. 29 Miljö- och klimatminister PER BOLUND (MP):
          </note>
          <note>
            Fru talman! Jag tackar interpellanterna för diskussionen. Det
            engagemang ledamöterna visar i frågan är värdefullt. Regeringen
            delar detta engagemang, även om det kanske inte låter så. Vi är
            väldigt engagerade i att rovdjur och övriga vilda djur ska kunna
            samexistera med människor i hela vårt land. Det är också därför
            vi har lagt mycket resurser på det och även ändrat regelverken
            när det gäller till exempel skadeförebyggande åtgärder. Målsättningen
            måste ju vara att det aldrig blir några angrepp. Därför ska vi
            jobba förebyggande för att förhindra vargattacker på tamboskap
            och att människor känner sig otrygga.
          </note>
          <note>
            Det är också därför vi har ökat anslagen jämfört med vad som
            gällde under Moderaternas tid i regering, så nu kan man få 100
            procents ersättning.
          </note>
          <note>
            Det finns också möjlighet till skyddsjakt; det är värt att komma
            ihåg. Om det finns vargar som upplevs som farliga eller angriper
            kan de vargarna tas bort.
          </note>
          <note>
            I slutändan är det vetenskapen som ska vägleda oss. Det är också
            det Sverige har skrivit under på i de EU-lagstiftningar som styr
            detta. Det är värt att påminna ledamöterna och allmänheten om
            att EU-direktiv som införs är direkt bindande för länderna och
            går över svensk lagstiftning.
          </note>
          <note>
            Naturvårdsverket jobbar nu med en ny förvaltningsplan som ska
            presenteras under året, så vi kommer att få ny kunskap. Man kommer
            att titta på vilka politiska målsättningar som gäller, vilka grundläggande
            principer för förvaltningsarbetet som finns, vilka förvaltningsåtgärder
            som planeras för att nå målen och hur uppföljningen ska ske. Här
            kommer man också att redovisa vargstammens utveckling och status,
            vargens betydelse för människor, hur förvaltningen är organiserad,
            vilka juridiska ramar som gäller och vilken forskning som bedrivs
            om arten som har varit uppe här i dag.
          </note>
          <note>
            Vi får alltså se fram emot mer kunskap i frågan.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:677 om omsättningsstöd till
            företag med passiva delägare
          </note>
          <note>
            Anf. 30 Näringsminister IBRAHIM BAYLAN (S):
          </note>
          <note>
            Fru talman! Ann-Charlotte Hammar Johnsson har frågat mig om jag
            avser att ta initiativ för att handelsbolag med passiva delägare
            ska kunna komma i fråga för stöd och inte falla mellan stolarna.
          </note>
          <note>
            Regeringen arbetar intensivt med att hantera konsekvenserna av
            den pågående pandemin och har presenterat ett flertal stöd för
            att mildra de ekonomiska effekterna för företag och företagare.
          </note>
          <note>
            Exempel på de stödåtgärder som regeringen tagit fram under pandemin
            är omställningsstöd, omsättningsstöd till enskilda näringsidkare,
            omsättningsstöd till handelsbolag, korttidspermittering, kreditgarantier
            , såsom F öretagsakuten, lättnader i a-kassan för företagare och
            tillfälligt sänkta arbetsgivaravgifter och egenavgifter.
          </note>
          <note>
            Omsättningsstödet till handelsbolag med minst en fysisk person
            som delägare är ett ekonomiskt stöd som riktar sig till handelsbolag
            vars nettoomsättning minskat i större omfattning till följd av
            den pågående pande ­ min. Stödet för perioden mars 2020 till februari
            2021 har gått att söka från den 29 mars 2021. Stödet lämnas till
            handelsbolag med minst en fysisk person som delägare om förutsättningarna
            för stöd uppfylls.
          </note>
          <note>
            Regeringen har strävat efter att uppnå en likvärdighet mellan
            närliggande stöd. Förutsättningarna för att kunna ta del av omsättningsstöden
            ska vara lika oavsett om du är delägare i ett handelsbolag eller
            om du är enskild näringsidkare. Det är också av vikt att stöden
            inte uppmuntrar till fusk samtidigt som de ska vara mycket enkla
            att söka och handlägga för myndigheterna.
          </note>
          <note>
            Fru talman! Just nu befinner vi oss i en tredje våg av smittspridning
            samtidigt som läget är allvarligt på arbetsmarknaden och för företagen.
            Regeringen har därför föreslagit att flera stöd, inklusive omsättningsstödet
            till handelsbolag med minst en fysisk person som delägare, förlängs
            juni ut – detta för att ytterligare stärka bland annat handelsbolags
            möjligheter att överbrygga konsekvenserna av pandemin.
          </note>
          <note>
            Avslutningsvis följer jag och regeringen noggrant de ekonomiska
            effekterna för företagen o ch överväger löpande behovet av erforderliga
            åt ­ gärder för näringslivet .
          </note>
          <note>
            Anf. 31 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, näringsministern, för svaret!
          </note>
          <note>
            Jag vill börja med att uppmärksamma dem som följer debatten på
            att ett antal stöd som näringsministern räknade upp har kommit
            till bland annat för att Moderaterna har varit aktiva och för
            att det har funnits ett tryck från riksdagen som sedan har begärt
            att regeringen ska genomföra dem. Annars hade vi inte haft en
            del av dem. Det tog nämligen tid för regeringen att bestämma sig
            för vilka stöd man ville ha och på vilket sätt och om de över
            huvud taget skulle komma på plats. Till exempel kom stöden till
            de företag som drivs som enskild firma först i höstas.
          </note>
          <note>
            Jag har begärt den här debatten på grund av att det finns en
            problematik med ett av stöden. Statsrådet tog upp att ”regeringen
            har strävat efter att uppnå en likvärdighet mellan närliggande
            stöd. Förutsättningarna för att kunna ta del av omsättningsstöden
            ska vara lika oavsett om du är delägare i ett handelsbolag eller
            om du är enskild näringsidkare”.
          </note>
          <note>
            Det är j ust när det kommer till hänsynen till handelsbolag som
            det blir problem. D e passiva ägarna är nämligen inte med i bolaget
            mer än med sina namn. Det finns annars ingen delaktighet, utan
            det är bara en ägare och en som får sin utkomst av näringen.
          </note>
          <note>
            Stödet skulle bli mycket enkelt att söka och för myndigheter
            att handlägga. Men det har det inte alls blivit. Stödet ska också
            förlängas till juni ut. Men ifall det inte går att söka spelar
            det ingen roll.
          </note>
          <note>
            Fru talman! Man ska ha ett stort omsättningstapp, 200 000 kronor,
            för att komma i fråga för att få stödet. De som nu har sökt har
            gjort det efter ­ som de tror att det ordnar sig. De har till
            och med kontaktat departementen, ringt runt och fått veta att
            det ska kunna lösa sig bara de når upp till den summan. Men tji
            fick de. Det är nämligen på det sättet att länsstyrelsen, som
            har fått i uppdrag av regeringen att betala ut företagsstöden,
            kräver att bolagen ska ta upp alla sina ägare i det som ska bedömas.
            Om det finns tre ägare i ett handelsbolag, varav en är aktiv och
            två är passiva, räknar man alltså in alla tre.
          </note>
          <note>
            Det kan vara på det sättet att en person i handelsbolaget, den
            aktiva, jobbar med och lever av detta, till exempel inom besöksnäringen
            som vi ser har stora problem – tack vare restriktionerna. De andra
            två kan jobba som polis eller it-tekniker och har ingenting med
            bolagets värde att göra. Det handlar inte om fusk, utan det är
            så handelsbolag är konstruerade.
          </note>
          <note>
            Jag vill veta på vilka grunder man har bestämt att det skulle
            utformas på detta sätt och varför just länsstyrelsen ska ha uppdraget.
            Om vi tittar på det som hänt med Tillväxtverket kan vi se att
            de inte hade rätt uppdrag från början. Det borde ha legat på Skatteverket.
            Jag vet att regeringen diskuterade var man skulle lägga det, och
            det hamnade på Tillväxtverket.
          </note>
          <note>
            För mig blir det också här ett mischmasch när man ger uppdraget
            till länsstyrelsen trots att Skatteverket sitter på de uppgifter
            som gör att företagaren, med ett lätt knapptryck, skulle hamna
            rätt på en lista där det står att person A är aktiv och tjänar
            pengarna medan de andra två står på noll, eftersom de har eget
            företag på annat ställe eller är anställda i ett privat företag,
            i det offentliga eller på annat sätt. När regeringen utformar
            stödet på detta sätt drar man undan mattan för dessa företag.
            Det blir omöjligt för dem att söka.
          </note>
          <note>
            Jag har några frågor till statsrådet. Var det meningen att det
            skulle bli så här? Är detta det förslag som man ville lägga fram,
            eller ser man en problematik i det som hänt? Och varför valde
            man länsstyrelsen som utförare? Varför konstruerade man stödet
            utan att förstå och veta hur dessa handelsbolag fungerar? Det
            blir en konsekvens.
          </note>
          <note>
            Det handlar inte om att det ska vara rättvist gentemot enskilda
            firmor. Ute i verkligheten fungerar ju företag olika och har olika
            former.
          </note>
          <note>
            Det finns ett företag som har funnits i 22 år som nu inte kan
            få stöd.
          </note>
          <note>
            Anf. 32 Näringsminister IBRAHIM BAYLAN (S):
          </note>
          <note>
            Fru talman! Ann-Charlotte Hammar Johnsson påstår att stöden som
            vi har utfärdat under pandemin har tillkommit på grund av Moderaterna.
            Det kan man ju påstå. När man är i opposition kan man påstå precis
            vad som helst. Det viktiga är vad man gör när man är i regeringsställning,
            fru talman.
          </note>
          <note>
            Före pandemikrisen hade vi en mycket djup finanskris. Då ledde
            Moderaterna regeringen. Hur många stöd till företagen, till löntagarna
            eller till företagarna fanns det då, Ann-Charlotte Hammar Johnsson?
            Det fanns nära nog noll i direkta stöd. Det fanns en del kreditgarantier.
            Men detta är fakta.
          </note>
          <note>
            Visst är det på det sättet – och det har varit bra – att vi under
            den här pandemin, särskilt initialt under förra året, har jobbat
            väldigt mycket till ­ sammans. Så tycker jag att det ska fungera.
            När landet, befolkningen, före ­ tagen och löntagarna hamnar i
            en sådan djup kris som i mars förra året är det viktigt att man
            lägger partisympatierna åt sidan och i stället gör sitt bästa
            för att hjälpas åt och lyssna på varandra. Det var precis vad
            vi gjorde. Det var väldigt bra. Jag hoppas innerligt att vi kan
            fortsätta med det fram ­ över.
          </note>
          <note>
            Fru talman! Ann-Charlotte Hammar Johnsson med flera moderater
            har gjort så att det uppfattas som att det inte utgår några stöd
            och som att företagen går omkull eftersom vi inte stöder dem.
            Jag kan verkligen förstå frustrationen hos företagen, särskilt
            i de branscher som sedan mars förra året har haft väldigt svårt
            att driva sina verksamheter, både på grund av pan ­ de ­ min och
            på grund av en del åtgärder och restriktioner som har införts
            för att stävja smittan och rädda människoliv.
          </note>
          <note>
            Fru talman! Om man tittar på fakta ser man likväl att sedan mars
            förra året har nära nog 100 miljarder kronor från skattebetalarna
            utgått i olika typer av stöd till företagen och företagarna, därför
            att vi vill hjälpas åt. Vi vill se till att vi kan övervintra
            i den här situationen. Resultatet hittills – jag vill verkligen
            understryka hittills, eftersom vi fortfarande är i pandemin –
            är att vi i många stycken har lyckats hjälpa många av våra företag
            att övervintra. Det beror bland annat på många av de innovativa
            insatser som företagen själva har gjort för att ändå försöka att
            bedriva verksamheten på ett smittsäkert sätt. Men det beror naturligtvis
            också på de enorma stöd som skattebetalarna har bidragit med.
          </note>
          <note>
            Varför säger jag detta? Jo, jag ser det i konkursstatistiken,
            fru talman. Den var lägre 2020 än 2019, som var ett normalt år.
            De tre första kvartalen 2021 var den också lägre än första kvartalet
            2020.
          </note>
          <note>
            Men vi är som sagt inte igenom detta. Vi kommer att behöva fortsätta
            följa utvecklingen och vara beredda att göra förändringar och
            förlängning ­ ar om det behövs.
          </note>
          <note>
            Ann-Charlotte Hammar Johnsson frågar varför vi har gjort just
            den här avvägningen. Det ska sägas att det inte är enkelt att,
            mitt i språnget, hitta balansen mellan att hjälpa företagen och
            se till att regelverken är så enkla att de går att tillämpa så
            snabbt som möjligt och ändå ha avgränsningar som gör att det inte
            kan fuskas eller så att organiserad brottslighet inte kan ta del
            av många av stöden.
          </note>
          <note>
            Visst sker det avgränsningar. Och tyvärr blir det alltid olika
            beroende på vilken sida av gränsen man hamnar på.
          </note>
          <note>
            Anf. 33 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, näringsministern, för svaret! Det är glädjande
            att höra att statsrådet säger sig vilja samverka kring detta eftersom
            vi ju befinner oss i en pandemi. Det är väldigt viktigt, och vi
            har en gemensam uppgift för landet och dess fortsättning.
          </note>
          <note>
            Därför blev jag lite beklämd när det i det skriftliga svaret
            jag fick inte står någonting om att vi samverkar kring stöden.
            Det sker först när jag tog upp att andra partier, bland annat
            mitt parti Moderaterna, har varit delaktiga för att få stöd på
            plats när regeringen inte har kommit med några förslag. Det hade
            varit ödmjukt av statsrådet om han tagit upp denna del för att
            inkludera andra partier i stället för att exkludera dem.
          </note>
          <note>
            Låt mig återgå till det som min fråga handlade om och inte finanskrisen
            då det ju rådde andra förutsättningar. Statsrådet vill visst göra
            gällande att de är desamma under pandemin. Det som händer sker
            här och nu, och det är under pandemin som företagsstöden behövs.
          </note>
          <note>
            Det är inte bara jag som har sett problematiken med gränsen 200
            000 kronor vid omsättningsstödet för handelsbolagen. Företagarna
            har kontaktat Bolagsverket och fått beskedet att det finns problem
            här. Företagen vill nu söka stöd som enskild firma eftersom regeringen
            har konstruerat ett stöd som är en återvändsgränd. De kan inte
            söka det. Då kvittar det om stödet förlängs till juni, för om
            man inte kan söka det nu kan man inte söka det sedan.
          </note>
          <note>
            Statsrådet säger här att detta inte är enkelt och att beslutet
            har fattats mitt i ett språng. Det har jag full förståelse för
            , och det har nog hela Sverige. Men det kommer ju ljussignaler
            – hallå, hallå, hallå – om att det här inte fungerar. Bolagsverket
            svarar företagen att det har blivit något konstigt med det hela
            och att de fått en kö för dem som vill ansöka om att bli enskild
            firma. Samtidigt säger Skatteverket att man inom regeringen har
            gjort en tankevurpa. Så här bör det inte fungera.
          </note>
          <note>
            Om man skulle följa det som regeringen säger sig vilja göra innebär
            det svårigheter för länsstyrelsen. Om företagen ska ha 200 000
            i omsätt ­ ning måste man ta det gånger fyra. Då ska de också
            få pengarna gånger fyra, om de är fyra i ett bolag. Jag har försökt
            att tala om att ett handels ­ bolag inte fungerar på detta sätt
            så som konstruktionen ser ut.
          </note>
          <note>
            Man kan tänka sig ett it-företag som startas av fyra personer
            där en är aktiv och de tre övriga har andra arbeten för att komma
            igång med företaget och driva det. En av dem har alltså sin utkomst
            av det. Det vore väldigt lätt för Skatteverket att titta på det
            här. Det står 0 kronor på de tre passiva. Alltså ska de inte räknas
            in. Det är den som är aktiv som ska ha stödet. Det är den som
            behöver det här och nu för att inte behöva ställa sig i kö till
            arbetsmarknadens förfogande, med risk för att andra som blir anställda
            mister jobbet. Det finns ju också en massa företag som är beroende
            av varandra. Om det finns en person mindre i den kön och vi har
            bolag som fungerar väl vore det lycka för landet när vi väl kommer
            över kanten på pandemin.
          </note>
          <note>
            Lyssnar statsrådet och hans medarbetare på Näringsdepartementet
            på de signaler som kommer? Det är en sak att något sådant händer,
            men det är en annan sak att säga: ”Vi hör och ser och har förstått
            att någonting har hänt som inte borde ha hänt. Och vi är villiga
            att gå tillbaka och skriva om förslaget.” Länsstyrelsen skulle
            kunna få ett utökat uppdrag så att de kan samverka med Skatteverket.
            Säg inte att det är svårt! Det är det inte. Det handlar om att
            vilja. Man kan göra väldigt mycket om man vill.
          </note>
          <note>
            Återigen, statsrådet: Finns det en vilja att ändra och skruva
            i systemet?
          </note>
          <note>
            Anf. 34 Näringsminister IBRAHIM BAYLAN (S):
          </note>
          <note>
            Fru talman! Eftersom detta ändå är en formell debatt i Sveriges
            riksdag vill jag bara korrigera en uppgift så att det inte blir
            fel. Ann-Charlotte Hammar Johnsson har nu vid flera tillfällen
            sagt att gränsen är 200 000 kronor för både omsättningsstöd och
            omsättningsstöd till handelsbolag med minst en fysisk ägare. Men,
            fru talman, gränsen är 180 000 för dessa från november 2020 till
            februari 2021. Dessförinnan var gränsen 200 000, precis som Ann-Charlotte
            Hammar Johnsson säger, men den sänkte vi just på grund av den
            diskussion som pågick inom inte minst kultursfären där väldigt
            många ligger på en lägre nivå.
          </note>
          <note>
            Låt mig återgå till interpellationen. Jag försökte vara tydlig,
            fru talman, men nu får jag kritik för att jag inte skrev allt
            i svaret. Det är dock trots allt det talade ordet som gäller,
            också i interpellationsdebatter. Min bild är att alla försökte
            hjälpas åt när vi initialt gick in i denna mycket djupa och breda
            kris i mars förra året. Regeringen och riksdagens utskott hade
            ett gott samarbete. Men för var och en som har följt debatten
            under hösten, vintern och våren är det uppenbart att Moderaterna
            har försökt skapa en viss bild för att vinna partipolitiska poäng.
            De hävdar hela tiden att alla dessa stöd har tillkommit på grund
            av Moderaterna.
          </note>
          <note>
            Av detta skäl tog jag upp det här. När Moderaterna regerade under
            en djup kris, det vill säga finanskrisen, fanns inte något av
            dessa stöd. Det är lätt, fru talman, att i opposition säga att
            man gör allt här i världen och att allt gott kommer från en själv
            och allt ont kommer från regeringen.
          </note>
          <note>
            Sanningen är, och det kan man vara ödmjuk och säga, att när vi
            gick in i den här krisen fick vi under väldigt kort tid och med
            stor hastighet ta fram ett stort antal av dessa stöd för att hjälpa
            företag och företagare att överbrygga krisen. Det gjorde vi för
            att rädda friska svenska företag men också för att rädda svenska
            jobb. Det har varit väldigt effektivt, hittills. Sedan vet vi
            inte hur framtiden blir. Vi alla sätter stort hopp till att verksamheterna
            och ekonomin kommer igång nu med hjälp av vaccineringen, men vi
            är tyvärr inte riktigt där än.
          </note>
          <note>
            Till dags dato har, som jag har sagt tidigare, ett direkt stöd
            på närmare 100 miljarder utgått under väldigt tuffa omständigheter.
            Det är precis som det ska vara under riktigt djupa kriser. Vi
            hjälps åt.
          </note>
          <note>
            När det gäller de specifika frågorna om omsättningsstödet och
            omsättningsstödet för handelsbolag med minst en fysisk delägare
            måste man sätta gränsen någonstans. Det var det jag försökte säga
            förut. Det finns även en annan diskussion som handlar om företagare
            som har startat sin verksamhet under pandemin och att de inte
            har någon jämförelsemånad. Även där blir det diskussion om gränser.
          </note>
          <note>
            Vi har under hela pandemin försökt att ha en tät dialog med Svenskt
            Näringsliv, branschorganisationer och fackföreningar för att försöka
            skru ­ va på och förbättra systemen så att de träffar rätt men
            inte är öppna för oseriösa eller för organiserad brottslighet.
            Jag ska ärligt säga att det är en balansakt. Varje gång man gör
            en förändring eller påför kontroller som dem som Ann-Charlotte
            Hammar Johnsson talar om blir det en fördröjning. Det är trots
            allt över hundra tusen företag som har sökt stöd.
          </note>
          <note>
            Anf. 35 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, statsrådet, för svaren!
          </note>
          <note>
            Nu har statsrådet ägnat tid åt att berätta om finanskrisen i
            stället för pandemin. Det hade varit bättre att få höra om företagens
            situation än att han förvanskade mina ord om att Moderaterna har
            varit delaktiga och drivit på för att få igenom stöd som regeringen
            inte var villig att ta fram.
          </note>
          <note>
            Fru talman! I de avslutande raderna i statsrådets skriftliga
            svar står det på följande sätt: ”Avslutningsvis följer jag och
            regeringen noggrant de ekonomiska effekterna för företagen och
            överväger löpande behovet av erforderliga åtgärder för näringslivet.”
            Det är för ett av dessa stöds skull som jag står här i dag. Det
            finns säkert många fler exempel på andra områden. Men när man
            inrättar ett stöd och ser att det uppenbart inte får den effekt
            som man tänkt , är man då villig att skruva i systemet eller är
            man nöjd med att bara ha ett papper med en lista över stöd? Utifrån
            det kan någon säga att detta stöd kan den här gruppen inte söka.
          </note>
          <note>
            Helt plötsligt har man inte koll på att handelsbolag, ofta mindre,
            med passiva ägare och en aktiv ägare – det är så man startar dessa
            bolag – be ­ döms i klump. Folk som inte får sin utkomst från
            detta hamnar i situationen att de ska räknas med för att bolaget
            ska få ett stöd. Följden blir som om man sa: ”Sök gärna våra stöd.
            Men stopp! Du kan inte få det.” Länssty ­ relsen kan inte kontrollera
            detta, och de kan inte bedöma de passiva del ­ ägarna.
          </note>
          <note>
            Min fråga kvarstår: Är regeringen villig att gå hem och skruva
            i systemet så att det är möjligt att få det här stödet? Vi talar
            ju om viktiga saker. Dessa personer är aktiva. Ett handelsbolag
            med dessa förutsättningar jobbar så här. Det är så det fungerar
            i verkligheten. Kommer alltså statsrådet och Näringsdepartementet
            att ge ett uppdrag till Skatteverket och länsstyrelsen? Jag vet
            ju att man inom departementet har diskuterat frågan men kommit
            fram till att det hela är svårt.
          </note>
          <note>
            Anf. 36 Näringsminister IBRAHIM BAYLAN (S):
          </note>
          <note>
            Fru talman! Jag kan försäkra ledamoten att detta har dominerat
            såväl mitt som regeringens och departementets arbete sedan mars
            förra året då vi gick in i krisen. Vi har försökt få fram erforderliga
            åtgärder för att vi ska kunna övervintra under den här eländiga
            pandemin.
          </note>
          <note>
            Vi kommer att fortsätta med det. Även om vi naturligtvis känner
            stort hopp nu när vaccineringen är igång på bredden och en stor
            andel av våra pensionärer är vaccinerade kan vi ändå inte blåsa
            faran över, för det kan ju komma en backlash. Då måste man, precis
            som jag sa i mitt interpella ­ tionssvar, fortsatt följa frågan
            närmare och vara beredd att vidta de åtgärd ­ er som krävs för
            att se till att vi kan hjälpas åt även på upploppet, vilket vi
            alla hoppas att det är.
          </note>
          <note>
            När det gäller frågorna om stöden vill jag bara påpeka för Ann-Charlotte
            Hammar Johnsson att såväl handelsbolag som enskilda näringsidkare
            och aktiebolag kan söka inte bara ett av dessa stöd. Man kan ju
            söka ett flertal av dessa stöd, och många gör det också. Det är
            därför det har gjorts närmare 100 miljarder i utbetalningar sedan
            mars förra året av olika typer av stöd till våra företag. Det
            som hitintills är glädjande är att stöden tycks ha varit effektiva,
            naturligtvis i kombination med den stora ansträngning som många
            av företagarna har gjort själva för att försöka hitta lösningar.
          </note>
          <note>
            Som sagt kommer vi att fortsätta följa detta. Om man behöver
            skruva på saker och ting för att se till att de här stöden får
            den effekt vi önskar är det klart att jag är beredd att göra det.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:590 om återinförda skatter
          </note>
          <note>
            Anf. 37 Finansminister MAGDALENA ANDERSSON (S):
          </note>
          <note>
            Fru talman! Kjell Jansson har frågat mig om jag med anledning
            av Jämlikhets ­ kommissionens betänkande har för avsikt att införa
            någon form av gåvoskatt, arvsskatt eller fastighetsskatt samt
            om jag har för avsikt att höja kapitalskatterna eller har någon
            ambition att avveckla rotavdraget.
          </note>
          <note>
            Vägledande för skattepolitiken är att skattebetalarna ska ha
            ett högt förtroende för skattesystemet och att skatter tas ut
            på ett rättssäkert sätt. Det är viktigt att upprätthålla stabila
            och förutsägbara regler. Det är också önskvärt att reglerna bygger
            på breda politiska överenskommelser. Skälet är att förändrade
            skatteregler kan ha en betydande påverkan både på individernas
            enskilda ekonomiska förutsättningar och finansiella position och
            på den sammanlagda efterfrågan i ekonomin.
          </note>
          <note>
            Jämlikhetskommissionen lämnade den 6 augusti förra året sitt
            betänkande till regeringen. Som jag tidigare svarat Kjell Jansson
            har betänkandet remitterats, och sista svarsdag var den 12 april
            . Remissvaren bereds nu i Regeringskansliet. Betänkandet innehöll
            emellertid inga lagförslag på skatteområdet.
          </note>
          <note>
            Anf. 38 KJELL JANSSON (M):
          </note>
          <note>
            Fru talman! Jag tackar finansministern för svaret.
          </note>
          <note>
            Sverige har högst skattetryck i världen. Det är inget nytt. Det
            vet alla om. Statens totala skatteintäkter är 2 100 miljarder
            årligen. Många av våra invånare betalar upp till 70 procent av
            sin inkomst i skatt – 30 procent i kommunalskatt, 22 procent i
            statlig skatt över brytpunkten samt moms och punktskatter. Staten
            är vinnare i alla lägen på framgångsrika och driftiga människor.
          </note>
          <note>
            Varje felanvänd skattekrona är en stöld från folket, sa den socialdemokratiska
            ingenjören Gustav Möller en gång i världen. Vad har staten för
            legitimitet att ta ut så höga skatter? Svaret är ganska enkelt.
            Det är socialism och en övertro på att staten ska sköta det mesta
            i samhället som kan göras effektivare och bättre i den privata
            sektorn. Syftet är att fördela om pengar enligt den socialistiska
            ideologin, till delar godtyckligt.
          </note>
          <note>
            Skatterna borde sänkas i större omfattning. Då kommer mer kapital
            ut på marknaden. Det skapar högre skatteintäkter för staten. Det
            är också förmögenhetsbildande för enskilda människor och kommer
            att driva fram nya jobb.
          </note>
          <note>
            Fastighetsskatten är en omstridd skatt som till stor del förtjänstfullt
            avskaffades under regeringen Reinfeldt. Då var den 1,2 procent
            av taxeringsvärdet. Den är oerhört skadlig både för privatpersoner
            och för den totala ekonomin. Dessutom är den konfiskatorisk, då
            den betalas med redan skattade pengar, vilket gör att den kraftigt
            minskar folks förmögenhet.
          </note>
          <note>
            Flera statliga utredningar, bland annat Klas Eklunds utredning
            åt ESO, föreslår att fastighetsskatten återinförs. Jämställdhetsutredningen
            föreslår återinförande av förmögenhetsskatt, fastighetsskatt,
            arvsskatt och gåvo ­ skatt. Det är rent kommunistiska förslag.
          </note>
          <note>
            Men även Socialdemokraternas tre största distrikt i landet, Stockholm
            med Anders Ygeman i spetsen, Göteborg och Skåne har på sina stämmor
            beslutat att fastighetsskatten ska återinföras. Självklart sluter
            Vänsterpartiet och Miljöpartiet upp i kören om återinförd fastighetsskatt,
            då de i alla lägen vill stärka staten och förminska enskilda människor.
          </note>
          <note>
            Min fråga till finansministern är: Kommer finansministern att
            återinföra den konfiskatoriska fastighetsskatten? Om så är fallet
            kommer den att drabba Stockholmsregionen väldigt hårt. Vanligt
            hederligt folk som byggjobbare, sjuksköterskor, lärare, poliser,
            brandmän och företagare kommer att få betala 30 000, 40 000, 50
            000, 60 000 eller 70 000 årligen för sin bostadsrätt eller villa.
          </note>
          <note>
            Fru talman! Kommer Magdalena Andersson och Socialdemokraterna
            att driva folk från hus och hem? Finansministern är svaret skyldig.
            Det skulle vara ett dråpslag för Stockholmsregionen, där vi generellt
            har de högsta värdena i landet på våra bostäder. Människor i Stockholmsregionen
            som bor i bostadsrätter och småhus kommer att bli hänsynslöst
            beskattade.
          </note>
          <note>
            Fru talman! Kommer Magdalena Andersson och Socialdemokraterna
            att driva folk från hus och hem?
          </note>
          <note>
            Anf. 39 Finansminister MAGDALENA ANDERSSON (S):
          </note>
          <note>
            Fru talman! Eftersom Kjell Jansson tycks följa den interna socialdemokratiska
            debatten väldigt noggrant utgår jag från att Kjell Jansson också
            har hört de uttalanden som både statsministern, det vill säga
            partiordföranden, och jag, som är ekonomisk-politisk talesperson,
            har gjort vad gäller fastighetsskatten. Jag är därför lite förvånad
            över att Kjell Jansson säger att jag är svaret skyldig. Kjell
            Jansson följer uppenbarligen den socialdemokratiska interna diskussionen.
            Då har han säkert också koll på vad jag har skrivit på min Facebooksida
            och vad jag har uttalat. Jag förstår inte riktigt varför frågan
            ställs. Jag svarade också på en fråga om detta här i riksdagen
            under frågestunden förra veckan. Jag har svarat vid ett flertal
            tillfällen på den frågan. Jag är tydlig. Vi har inga planer på
            att återinföra en fastighetsskatt.
          </note>
          <note>
            Det finns dock väldigt många länder som har fastighetsskatt.
            USA har ganska höga fastighetsskatter. Kjell Jansson säger att
            det är socialism med fastighetsskatt. Då undrar jag: Råder socialism
            i USA? Jag vore tacksam för svar – ja eller nej?
          </note>
          <note>
            Anf. 40 KJELL JANSSON (M):
          </note>
          <note>
            Fru talman! Jag kan informera finansministern om att det än så
            länge inte råder socialism i USA. Så kommer det troligen inte
            heller att bli, för det är i princip förbjudet i grundlagen i
            USA. Visst har man fastighetsskatt, men man har oerhört mycket
            lägre andra skatter, vilket kan vägas in i sammanhanget.
          </note>
          <note>
            Fru talman! Frågan är om det är Socialdemokraternas partistämma
            som bestämmer eller om det är Magdalena Andersson som gör det
            när det gäller fastighetsskatten. Av vilket skäl ska vi kunna
            lita på finansministerns utspel om att det inte blir någon fastighetsskatt?
            I valrörelsen 2014 lovade Magdalena Andersson att inte höja bränsleskatterna.
            Vi vet hur det gick. Det har varit höjningar i princip vartenda
            år i budgeten. I samma valrörelse lovade Stefan Löfven att Sverige
            skulle ha lägst arbetslöshet i EU 2020. Vi vet hur det gick. Vi
            ligger på fjärde plats från botten inom EU med vår höga arbetslöshet.
            Det går inte att lita på Socialdemokraterna. Det är utspel på
            utspel, men de stämmer inte med verkligheten.
          </note>
          <note>
            Jag vill också kort beröra kapitalskatterna, som i dag har åtta
            olika nivåer. Man kan fundera på om det är klokt. Det är väldigt
            förvirrande för många. Det dränerar också pengar från investeringar.
            IFO-institutet har gjort en utredning av detta. De föreslår att
            man sänker kapitalskatten till 20 procent – i dag ligger den i
            snitt på 30. Det skulle leda till 35 000 nya jobb, 3 procent högre
            bnp och 6 procent högre privata investeringar i ekonomin och ge
            ökade skatteintäkter på 8 ½ miljard årligen.
          </note>
          <note>
            Fru talman! Finansministern är fortfarande svaret skyldig. Är
            det finansministern som bestämmer, eller är det Socialdemokraternas
            partistämma som avgör vilken skattepolitik som ska gälla?
          </note>
          <note>
            Om olyckan är framme efter valet kommer ni socialdemokrater att
            vara beroende av Vänsterpartiet och Miljöpartiet. De är än mer
            benägna att införa fastighetsskatt än era distrikt i Skåne, Göteborg
            och Stockholm.
          </note>
          <note>
            Kan finansministern här stå och lova att fastighetsskatt inte
            kommer att återinföras?
          </note>
          <note>
            Anf. 41 TREDJE VICE TALMANNEN:
          </note>
          <note>
            Jag vill påminna om att interpellationer och frågor får enligt
            regerings ­ formen ställas till statsråd i angelägenheter som
            rör statsrådets tjänste ­ utövning.
          </note>
          <note>
            Anf. 42 Finansminister MAGDALENA ANDERSSON (S):
          </note>
          <note>
            Fru talman! Jag tackar för det förtydligandet. Jag har upprepade
            gånger fått frågor om just socialdemokraternas interna processer
            både i interpella ­ tionsdebatter och i frågestunden.
          </note>
          <note>
            Här kan jag påpeka att jag företräder just nu regeringen. Men
            jag sitter också i Socialdemokraternas verkställande utskott.
            Där företräder jag naturligtvis de beslut som är fattade på Socialdemokraternas
            partikongresser. Det har inte röstats fram några förslag om att
            återinföra fastighetsskatten på någon av de kongresser som vi
            har haft.
          </note>
          <note>
            Det är ingen hemlighet att det finns delar av Socialdemokraterna
            som vill ha en sådan skatt. Det har föreslagits på partikongresser
            och har varje gång röstats ned. Däremot har Moderaterna många
            gånger drivit kampanj om att vi skulle återinföra fastighetsskatten
            och har samtliga gånger haft helt fel.
          </note>
          <note>
            Jag minns till och med en skylt som satt hemma på min gata i
            Nacka där det stod: Rösta nej till Socialdemokraternas nya fastighetsskatt
            – trots att vi över huvud taget inte föreslog en sådan fastighetsskatt.
            Är det ett bra sätt att driva kampanj, Kjell Jansson? Är det hederligt?
          </note>
          <note>
            Det är samma Kjell Jansson som säger i talarstolen: Fastighetsskatt
            är socialism. Men sedan säger han: Det är inte socialism i USA,
            för det står att det inte ska vara socialism. Detta är riksdagens
            talarstol. Ska man inte vara lite försiktig med hur man uttrycker
            sig i Sveriges riksdags talarstol, Kjell Jansson?
          </note>
          <note>
            Anf. 43 KJELL JANSSON (M):
          </note>
          <note>
            Fru talman! Jag sa att det var socialism att införa samtliga
            dessa skatter: förmögenhetsskatt, fastighetsskatt och arvs- och
            gåvoskatt. Så var det.
          </note>
          <note>
            Jag har ännu inte fått ett tydligt svar. Är finansministern beredd
            att lova att man inte återinför fastighetsskatten? Kommer kapitalskatten
            att höjas? Kommer regeringen att återinföra förmögenhetskatt?
            Kommer regeringen att återinföra arvs- och gåvoskatten? Det är
            enligt de förslag som Jämställdhetsutredningen har tagit fram.
            Kommer Magdalena Andersson och Socialdemokraterna att driva folk
            från hus och hem?
          </note>
          <note>
            Jag läser i dag Anders Lindbergs ledare i Aftonbladet. Där skriver
            han: ” Just fastighetsskatten må vara politiskt omöjlig just nu,
            men striden om en mer rättvis beskattning av fastigheter är långt
            ifrån över. ” Anders Lindberg är en ganska tung socialdemokratisk
            skribent i pressen.
          </note>
          <note>
            Jag kan lova här i kammaren att vi moderater är beredda att ta
            striden hur länge som helst för att få stopp på denna konfiskatoriska
            skatt. Jag vill med all tydlighet och kraft deklarera att vi moderater
            aldrig kommer att vara med och stödja att man inför denna konfiskatoriska
            fastighetsskatt igen.
          </note>
          <note>
            Anf. 44 Finansminister MAGDALENA ANDERSSON (S):
          </note>
          <note>
            Fru talman! Det tycks inte spela någon roll hur många gånger
            jag svarar på Kjell Janssons fråga, eftersom han uppenbarligen
            inte vill lyssna och fortsätter att säga att jag är svaret skyldig.
            Om han nu inte vill lyssna på mitt svar: Vad är då poängen med
            att ställa interpellationer, Kjell Jansson?
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:594 om grön skatteväxling
          </note>
          <note>
            Anf. 45 Finansminister MAGDALENA ANDERSSON (S):
          </note>
          <note>
            Fru talman! Helena Bouveng har frågat mig om jag har gjort någon
            samlad konsekvensanalys av vilken påverkan regeringens skattehöjningar
            inom ramen för den gröna skatteväxlingen har och har haft på företag
            och sysselsättning.
          </note>
          <note>
            Den gröna omställningen kan långsiktigt stärka svenska företags
            konkurrenskraft och innovationsförmåga. För att påskynda arbetet
            och korrigera för marknadsmisslyckanden kan en prissättning av
            utsläpp spela en viktig roll, vilket bland annat kan åstadkommas
            via miljöskatter och utsläppsrätter.
          </note>
          <note>
            Den gröna skatteväxlingen handlar inte bara om att miljörelaterade
            skatter höjs utan även om att andra skatter i motsvarande omfattning
            sänks för jobb och företagande. Hittills har sänkt skatt på jobb
            och företagande beslutats eller aviserats genom skattereduktion
            för boende i vissa kommu ­ ner som i sin helhet ingår i stödområde
            A eller B, förstärkt nedsättning av arbetsgivaravgifter för personer
            som arbetar med forskning eller utveck ­ ling, utvidgad tidsgräns
            för expertskatt samt en del av skattereduk ­ tionen för förvärvsinkomster.
          </note>
          <note>
            Inom skatteväxlingen motsvarar miljöskattehöjningar och sänkningar
            av skatt på jobb och företag varandra under mandatperioden. För
            samtliga skatteförändringar som ingår i skatteväxlingen tas konsekvensanalyser
            också fram. I dessa analyser görs bedömningar av effekterna för
            bland annat företag och sysselsättning.
          </note>
          <note>
            Anf. 46 HELENA BOUVENG (M):
          </note>
          <note>
            Fru talman! Enligt januariöverenskommelsen ska en grön skatteväxling
            genomföras. Det låter förträffligt, och tanken är god. Jag kan
            skriva under alla dagar i veckan på att en grön omställning kan
            stärka Sveriges företags konkurrenskraft och innovationsförmåga.
          </note>
          <note>
            Men än så länge är det otroligt svårt att se hur de så kallade
            gröna skatterna har lett i den riktningen. Många av de genomförda
            skatterna har eller kommer till ett väldigt högt pris för både
            hushåll och företag. Detta samtidigt som miljönyttan med flera
            av skatterna förväntas vara ytterst begränsad eller näst intill
            obefintlig.
          </note>
          <note>
            Fru talman! Plastpåseskatten är väl ett ganska talande exempel.
            Sist vi stod här och debatterade den införda skatten var finansministern
            påtagligt nöjd med utfallet. Jag har lite svårt att se varför
            finansministern var så nöjd.
          </note>
          <note>
            För det första har de tänkta skatteintäkterna inte alls blivit
            som finansministern hade tänkt sig. För det andra har i stället
            importen av fossilbaserade avfallspåsar från Kina ökat dramatiskt.
          </note>
          <note>
            Finansdepartementet konstaterar att plastpåseskatten har haft
            en stor effekt. Det har den, men kanske inte riktigt den som vi
            önskade. Vi ser att samtidigt som försäljningen av plastbärkassar
            mer än halverats har försäljningen av de fula avfallspåsarna ökat
            med 70 procent på exempelvis Coop. Det är inte en effekt som jag
            tror att finansministern kan vara speciellt stolt över.
          </note>
          <note>
            Skulle finansministern ha vägarna förbi Tranås tycker jag att
            finansministern ska stanna till i just Tranås. För här har effekten
            blivit att deras avfallspåsar har blivit en påse för att slänga
            blöjor i. Det är inget som de på deras biogasanläggning i Tranås
            är förtjusta i.
          </note>
          <note>
            Fru talman! Summa summarum har vi nu så här ett år efter införandet
            av plastpåseskatten ett resultat som lyder: betydligt läge skatteintäkter
            än väntat, en mycket stor ökad import av så kallade fulplaster
            från Kina och grus i maskineriet i Tranås biogasanläggning.
          </note>
          <note>
            Lägg därtill att våra svenska företag som har forskat, investerat
            och utvecklat plastbärkassar som har låg miljöpåverkan och kan
            återvinnas nästan till 100 procent nu blir utkonkurrerade av fula
            avfallspåsar från företag i tredjeland, allt på grund av den sittande
            regeringens så kallade gröna skatteväxling.
          </note>
          <note>
            Några konsekvensanalyser för miljönyttan har vi kanske av naturliga
            orsaker inte fått höra något om. Men finansministern påstår i
            varje fall i sitt svar att regeringen gör bedömningar av effekterna
            för bland annat företag och sysselsättning.
          </note>
          <note>
            Jag har inte sett en sådan bedömning. Finansministern kanske
            skulle kunna vara så vänlig att redovisa här och nu hur jobben
            har blivit fler, hur konkurrenskraften för våra omställningsbenägna
            företag har gynnats och hur Trioplast i Smålandsstenar och andra
            företag inom återvinningsindustrin vars produktionsenheter är
            belägna på små orter ute i landet har gynnats av en pytteliten
            skattereduktion när deras satsningar på miljöteknik kullkastas.
          </note>
          <note>
            Anf. 47 Finansminister MAGDALENA ANDERSSON (S):
          </note>
          <note>
            Fru talman! Syftet med den gröna skatteväxlingen är att styra
            bort från miljöskadlig verksamhet eller konsumtion. Sedan använder
            man de ökade skatteintäkterna till att sänka andra skatter. Vi
            har bland annat sänkt arbets ­ givaravgifter för personer som
            jobbar med forskning och utveckling och utvidgat tidsgränser för
            expertskatten men också infört en särskild skatte ­ reduktion
            för personer som bor i glesbygd.
          </note>
          <note>
            Vad gäller just plastpåseskatten är syftet att minska förekomsten
            av plast i naturen. Denna beskattning har uppenbarligen varit
            väldigt fram ­ gångsrik eftersom försäljningen av plastbärkassar
            som riskerar att hamna i naturen har minskat radikalt. Det är
            det som är syftet med den gröna skatteväxlingen.
          </note>
          <note>
            Det gör å andra sidan att intäkterna inte blir lika stora som
            de har varit, och det innebär att en del skattesänkningar som
            vi har genomfört inte har den finansiering som var tänkt. Men
            jag har svårt att förstå att just Moderaterna, som brukar förespråka
            sänkningar av den samlade skattenivån, skulle tycka att det är
            så dåligt.
          </note>
          <note>
            Frågan är då: Är Helena Bouveng bekymrad över just den delen
            i den gröna skatteväxlingen? Det vore i så fall ett intressant
            inspel från Moderaterna och lite i en annan linje än vad jag normalt
            sett hör från Helena Bouveng.
          </note>
          <note>
            Det är också viktigt att säga att syftet med skatten på plastbärkassen
            är att inte få plastpåsar och därmed mikroplaster i naturen som
            inte är nedbrytbara där. Det är en av orsakerna till att den här
            skatten är viktig.
          </note>
          <note>
            Anf. 48 HELENA BOUVENG (M):
          </note>
          <note>
            Fru talman! Jag kan garantera finansministern att Moderaterna
            alltid står upp för så låga skattenivåer som möjligt – men inte
            till priset av att vi nu får fula plastpåsar i stället för goda
            plastpåsar, och dessutom på bekostnad av våra svenska företag
            som har utvecklat sådana goda plastpåsar.
          </note>
          <note>
            Företagarna släppte en rapport i år med namnet Guld och gröna
            skatter – en granskning av miljöskatter ur småföretagens perspektiv.
            Det är en rapport som jag kan rekommendera finansministern att
            läsa och begrunda. Där finns mycket att lära och förstå. Företagarna
            redovisar där bland annat sin syn på effekterna av de så kallade
            gröna skatteförslagen. Här följer några utdrag ur rapporten.
          </note>
          <note>
            Plastpåseskatten: Man bedömer att denna skatt inte leder till
            förbättringar för miljö och klimat på totalen utan enbart till
            minskad efterfrågan på våra plastbärkassar.
          </note>
          <note>
            Flygskatten: Dess klimatnytta är tvivelaktig, eftersom skatten
            är avståndsbaserad och inte ger incitament för ett byte från fossilt
            till förnybart bränsle samtidigt som den hämmar svenskt näringslivs
            tillgänglighet och konkurrenskraft. När det handlar om minskad
            klimatpåverkan och i förlängningen ett fossilfritt flyg behöver
            man fokusera på minskade utsläpp, inte på resandet i sig.
          </note>
          <note>
            Elektronikskatten: Denna skatt har medfört en omfattande administrativ
            börda för mindre företag samtidigt som den har lett till en snedvriden
            konkurrens till fördel för utländska försäljare av produkterna.
          </note>
          <note>
            Skattesatser på bensin och diesel: Höga priser på bensin och
            diesel försämrar konkurrenskraften och möjligheterna att verka
            i hela landet, särskilt på lands bygden och i glesbygd.
          </note>
          <note>
            Skatt på avfallsförbränning: Det är svårt att se hur avfallsförbränningsskatten
            uppfyller miljö- och klimatpolitiska syften, utan den framstår
            som en i huvudsak fiskalt motiverad skatt.
          </note>
          <note>
            Kemikalieskatten på kläder och skor: Företagarna bedömer att
            skatten saknar motivering och precision för att uppnå sitt uttalade
            syfte. Eftersom skatten ämnar vara miljöstyrande är det ologiskt
            att företagare alltid kommer att betala minst 5 procent i skatt,
            oavsett om produkterna innehåller oönskade kemikalier eller inte
            – det är ungefär som, om finansministern kommer ihåg, att Arla
            skulle betala 5 procents alkoholskatt på mjölk. Vidare säger man
            att skatten bedöms leda till 700 färre anställda i branschen och
            påskynda nedläggning av cirka 100 företag.
          </note>
          <note>
            Skatt på engångsartiklar: Med en minskad efterfrågan med 25 procent
            på beskattade artiklar leder detta till negativa konsekvenser
            för företag som sätter produkterna på marknaden samt för kaféer,
            food courts, kiosker med flera. Högre kostnader och lägre lönsamhet
            för dem leder i sin tur till nega ­ tiva effekter på sysselsättningen,
            färre arbetstillfällen och minskade skatte ­ intäkter. Det slår
            direkt på redan drabbade branscher och försämrar möjlig ­ heten
            för många att få sitt första jobb.
          </note>
          <note>
            Jag stannar där, fru talman.
          </note>
          <note>
            Vilken konsekvensanalys och bedömning gör finansministern utifrån
            de miljöskatter som granskats av Företagarna? Leder dessa till
            guld och gröna skatter?
          </note>
          <note>
            Anf. 49 Finansminister MAGDALENA ANDERSSON (S):
          </note>
          <note>
            Fru talman! När man granskar effekter av politiken behöver man
            naturligtvis se på helheten av den. Där gör regeringen varje år
            i budgeten en bedömning av hur politiken slår.
          </note>
          <note>
            I den senaste budgeten var bedömningen att tillväxten blev högre,
            arbetslösheten lägre och sysselsättningen högre med regeringens
            politik. Ökningen motsvarade ungefär 75 000 jobb.
          </note>
          <note>
            Jag hör här att Helena Bouveng är emot väldigt många av de miljö
            ­ åtgärder som regeringen har vidtagit. Men jag ser inte så många
            förslag från Moderaterna; man är bara väldigt emot.
          </note>
          <note>
            Jag har sett efter vad det är Moderaterna har varit emot. Man
            vill avveckla regeringens hela klimatkliv, avveckla stödet för
            energieffektivisering och renovering av flerbostadshus, lägga
            ned den kommunala energi- och klimatrådgivningen, stoppa regeringens
            förstärkning av stadsmiljöavtal, stoppa regeringens förbättringar
            för cykelpendling, avvisa miljökompensation för godstransporter
            på järnväg och lägga ned satsningen på na t t ­ tåg till Europa.
            Man är emot den skärpta miljöstyrningen bonus–malus, man säger
            nej till miljöförbättrande åtgärder i jordbruket och satsningarna
            på ekologiskt jordbruk och man avvisar satsningen på naturnära
            gröna jobb.
          </note>
          <note>
            Man vill sammantaget skära 2,8 miljarder i miljöanslagen i år
            och 3,4 miljarder nästa år, och man vill kraftigt sänka den skatt
            som alla experter menar är den absolut effektivaste miljöstyrningen,
            nämligen koldioxid ­ skatten, med 2 kronor. Så ser Moderaternas
            miljö- och klimatpolitik ut.
          </note>
          <note>
            Hur tänker sig Helena Bouveng att vi ska säkerställa en bra miljö
            och en fortsatt överlevnad på vår planet för våra barn och barnbarn?
            Det är inte den här politiken som kommer att leda dit – en kraftfull
            nedmontering av många av de miljöåtgärder som regeringen har vidtagit
            under de senaste åren helt utan svar på vad man vill ha i stället.
            Jag förstår att man kan vara kritisk mot de åtgärder som vi vidtar.
            Så är det ofta i politiken; det är syftet med den. Men man måste
            ha ett alternativ, Helena Bouveng, och det saknas i Moderaternas
            politik.
          </note>
          <note>
            Anf. 50 HELENA BOUVENG (M):
          </note>
          <note>
            Fru talman! Jag kan bara konstatera att både svenska folket och
            Företagarna verkar ha betydligt högre förtroende för Moderaternas
            klimatpolitik, där man ser till en helhet och inte till oplanerade
            och icke effektfulla klimatåtgärder.
          </note>
          <note>
            Fru talman! I Företagarnas rapport framkommer tydligt att företagarna
            både vill och kan vara med i en grön omställning. Det ska vara
            en grön omställning som är på riktigt, inte en plakatpolitik som
            har en begränsad effekt och ibland även en hämmande effekt på
            företagens konkurrenskraft.
          </note>
          <note>
            Småföretagen har en central roll vad gäller både klimat och sysselsättning.
            Att åtgärder och framtida insatser är förankrade i småföretagens
            verklighet är ett måste. Man säger att det ska vara enkelt att
            göra rätt och bidra till minskad miljöpåverkan. Ökade kostnader
            och minskad konkurrenskraft för svenska småföretag riskerar därför
            att hindra och försena den önskade gröna omställningen.
          </note>
          <note>
            Förra veckan fick jag ett svar från finansministern där hon verkade
            ganska nöjd med att Sverige fick sitta vid barnbordet när USA
            och Joe Biden bjöd in till klimatpolitiskt toppmöte. Uppenbart
            är att Sverige ligger högt i tabeller som inte är så smickrande.
            Vi pratar arbetslöshet, tillväxt, skjutningar och nu också klimatet.
            Är det inte hög tid för regeringen att släppa plakatpolitiken
            och växla om till en klimatpolitik som gör att Sverige åter får
            sitta vid vuxenbordet och våra företagare får bidra med innovation
            och forskning samtidigt som jobb och tillväxt främjas?
          </note>
          <note>
            Anf. 51 Finansminister MAGDALENA ANDERSSON (S):
          </note>
          <note>
            Fru talman! Tystnaden ekade i Helena Bouvengs svar. Det var lika
            tyst och tomt som Moderaternas klimat- och miljöpolitik.
          </note>
          <note>
            Det vi ser från Moderaterna är en kritik mot den offensiva politik
            som regeringen genomför. Det är naturligtvis oppositionens roll,
            men en annan del av den rollen är att presentera ett alternativ.
            Där är Moderaterna helt tomma – lika tomma och tysta som Helena
            Bouvengs svar.
          </note>
          <note>
            Med den här regeringens politik har Sverige flyttat fram positionerna.
            Det är i Sverige som vi nu ser hur den nya gröna industriella
            revolutionen tar fart. Det är i Sverige som omställningen sker
            här och nu. Det är här de stora gröna investeringarna i batterifabriker,
            i det fossilfria stålet och i den helt nya och klimatsmarta gruvnäringen
            nu sker.
          </note>
          <note>
            Sverige är ett föregångsland här, på ett sätt som vi aldrig hade
            varit eller kommer att bli med moderat miljöpolitik. Det blev
            tydligt när man fick lyssna på Helena Bouvengs svar.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:603 om förslaget om nya förmånsregler
            för tjänstebilar
          </note>
          <note>
            Anf. 52 Finansminister MAGDALENA ANDERSSON (S):
          </note>
          <note>
            Fru talman! Thomas Morell har frågat mig varför förmånsvärdet
            höjs för vissa bilar och sänks för andra till följd av regeringens
            förslag om en justerad beräkning av bilförmån. Han undrar vidare
            vilken effekt förslaget kommer att få för människor som bor och
            är verksamma i glesbygd.
          </note>
          <note>
            Med nuvarande regelverk underskattas förmånsvärdet för de flesta
            bilar i förhållande till den faktiska kostnaden av ett bilinnehav.
            Regeringen har därför lämnat en proposition till riksdagen med
            ett förslag på en justerad beräkning av bilförmån. Syftet med
            förslaget är att förmånsvärdet bättre ska spegla kostnaden för
            innehav av en privatägd bil och att neutralitet mellan inkomst
            i form av kontant lön och bilförmån uppnås i enlighet med lagstiftningens
            intentioner. Förslaget går alltså ut på att komma till rätta med
            den felaktiga värderingen av bilförmån , som bland annat innebär
            att skattesystemet gynnar fossildrivna bilar i förhållande till
            andra varor och tjänster.
          </note>
          <note>
            Hur mycket förmånsvärdet ändras till följd av förslaget beror
            helt och hållet på hur stor undervärdering respektive övervärdering
            nuva ra nde regler ger vid en viss prisnivå . En relativt stor
            ökning av förmånsvärdet för en viss bil betyder att undervärderingen
            vid bilens prisnivå i dag är relativt stor. Av samma anledning
            beror minskningen av förmånsvärdet vid nybils priser över 650
            000 kronor på att förmånsvärdet överskattas i dessa prisnivåer.
            E tt förslag som syftar till att uppnå en korrekt värdering av
            bilförmån ska naturligtvis inte enbart rätta till undervärderade
            förmånsvärden utan även övervärderade värden . Det ska dock sägas
            att det endast är ungefär 1 procent av förmånsbilarna som har
            ett nybils pris över 650 000 kronor.
          </note>
          <note>
            När det gäller förslagets effekter för personer som bor på landsbygden
            är b ilförmånsinnehavare överrepresenterade i storstadsregioner
            medan personer som bor i landsbygdskommuner i genomsnitt är de
            som påverkas minst av förslaget. Förslaget är vidare en del av
            en grön skatteväxling, vilken hittills inneburit att skatten på
            jobb och företagande kunnat sänkas i hela landet och dessutom
            genom en riktad skattesänkning för boende i vissa glest befolkade
            områden.
          </note>
          <note>
            Anf. 53 THOMAS MORELL (SD):
          </note>
          <note>
            Fru talman! Tack för svaret, finansminister Magdalena Andersson!
          </note>
          <note>
            Det här förslaget får en kontraproduktiv effekt i förhållande
            till det man vill uppnå. Skatteväxlingen, eller förändringen av
            förmånsvärdet på bil ­ arna, gör att kostnaden för en vanlig löntagare
            ökar med 34 procent, medan de som bor på Östermalm i Stockholm,
            för att ta ett exempel, får lägre kostnader för sin förmånsbil.
            Det blir väldigt konstigt.
          </note>
          <note>
            Jag satt och lyssnade på forskare från Lunds universitet häromdagen.
            Där tittar man på effekterna av olika typer av bilar och hur vi
            ska uppnå de klimatmål som vi faktiskt har antagit här i Sveriges
            riksdag. Visst, elbilen är ett steg framåt, men i en livscykelanalys
            är inte elbilen det alternativ som kommer att leda fram till målet.
            I stället ska man försöka använda sig av hybridbilar. Varför?
            Jo, delvis för att man inte har elnätet utbyggt i den omfattning
            som behövs för att kunna försörja med laddstolpar. Det är ett
            skäl. Det andra är att överföringen och utbytet av bilparken inte
            kommer att hinna med i omfattning när det gäller just elbilar.
          </note>
          <note>
            Med en hybridbil skulle det vara en snabbare väg att gå, speciellt
            om denna hybridbil drevs av en kompressionständ motor. Då kan
            man nämligen använda sig av exempelvis HVO eller andra liknande
            typer av bränslen. Då har man även under den fas då bilen används
            ett biodrivmedel som gör att utsläppen minskar.
          </note>
          <note>
            Med det här förslaget riskerar i stället bilparken att bli äldre.
            Vi har i dagsläget en utbytestakt på ungefär 17 år för bilparken.
            Det här förslaget kommer att göra att det tar ännu längre tid.
            Det kommer att bromsa upp utvecklingen och försäljningen av elbilar
            ut på marknaden – och hybridbilar, för hybridbilar har man ju
            i princip satt stopp för i de förslag som har kommit.
          </note>
          <note>
            Bara i år har det varit fyra förändringar när det gäller beskattningen
            av bilar. Det gör att det blir ryckigt. Man vet inte vad som gäller
            från den ena stunden till den andra.
          </note>
          <note>
            Regeringens klimatpolitik präglas av att regeringen egentligen
            inte vet hur den ska göra för att nå målet. Den slutsatsen kan
            man dra när regeringen gör sådana här förändringar ständigt och
            jämt. Den har ingen långsiktighet i vad den gör, och man får ingen
            känsla av att regeringen har någon konsekvensanalys: Om man vidtar
            den här åtgärden, vad får det för effekt framåt? Regeringen går
            mer på hjärta i sina beslut, utan att bygga på vetenskap.
          </note>
          <note>
            De remissinstanser som haft synpunkter på detta sågar förslaget
            helt och hållet eftersom det inte kommer att leda till något positivt.
          </note>
          <note>
            Jag kan ärligt talat inte förstå hur regeringen tänker. Om man
            nu avser att nå de mål vi har satt upp, varför kommer man då med
            förslag som får den rakt motsatta effekten? Vi får inte den utbytestakt
            för bilparken som vi behöver för att nå klimatmålen. Vi får i
            stället en bromsande effekt av det förslag som ligger just nu.
          </note>
          <note>
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Syftet med förmånsskatteomläggningen är att det ska
            vara neutralt mellan att ta ut pengar som lön och att ha en förmånsbil.
            Det har hela tiden varit utgångspunkten för hela systemet med
            förmånsbil. Dock har det visat sig att det över åren har blivit
            en underfinansiering i systemet så att förmånsbeskattningen av
            bilar har varit 2 miljarder lägre än vad den skulle vara om man
            hade neutralitet. Det innebär alltså att vanliga löntagare som
            inte har förmånsbil – undersköterskor och lagerarbetare runt om
            i hela landet – har varit med och betalat till dem som har förmånsbil.
          </note>
          <note>
            Det finns förstås en del mer vanliga löntagare som har förmånsbil,
            men i genomsnitt är det personer med högre inkomster som har det.
            Den genomsnittliga inkomsten för dem som har förmånsbil är 51
            000 kronor. Det är inga vanliga löntagare. De bor också företrädesvis
            i våra storstäder. Sedan finns det vanliga löntagare i glesbygd
            som också har förmånsbil, men de stora pengarna, den stora delen
            av dessa 2 miljarder, har alltså gått till dem i företrädesvis
            våra storstäder som har bra löner.
          </note>
          <note>
            Det tycker jag är svårt att försvara, särskilt som syftet med
            förmånsbil ju inte är att vi ska subventionera höginkomsttagares
            bilinköp. Jag tycker alltså att det finns goda motiv till att
            man gjorde den här omläggningen.
          </note>
          <note>
            Samtidigt är det naturligtvis viktigt att vi ser till att bilparken
            släpper ut mindre fossilt, och där finns en lång rad stöd. Bland
            annat har man en nedsättning av förmånsvärdet om man har en miljöbil.
            Vi har därutöver bonus–malus, med å ena sidan en särskild beskattning
            för dem som släpper ut väldigt mycket och å andra sidan en bonus
            för dem som köper miljöbilar. Vi har också fordonsskatten och
            en bränsleskatt.
          </note>
          <note>
            Det finns alltså en tydlig miljöstyrning vad gäller fordonsflottan
            i Sverige.
          </note>
          <note>
            Anf. 55 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Förmånsbil är inte någon lyxkonsumtion. Det är väldigt många
            människor som är beroende av sin bil i arbetet, och så använder
            man den även på fritiden. Det får man betala för genom löneavdrag,
            och sedan kommer förmånsbeskattningen ovanpå det. Detta kommer
            att innebära att många väljer bort förmånsbilen.
          </note>
          <note>
            Den snabba utvecklingen när det gäller att få in laddbara bilar
            på marknaden går oftast via företagen eftersom de bilarna sedan
            kommer ut på begagnatmarknaden. Bil Sweden radar upp ett antal
            effekter och konsekvenser av den här beskattningen som alla, kan
            man sammanfatta det, kommer att påverka utbytet av bilparken negativt.
          </note>
          <note>
            Bil Sweden skriver att det skapar en stor osäkerhet i branschen
            och hos kunderna och ger fel signalvärde. Vidare skriver man att
            det skapar stor ryckighet med olika införandetidpunkter och svårigheter
            att härleda effekterna och att det bromsar upp förnyelsen av fordonsflottan
            och fördröjer omställningen. Den positiva trenden gällande koldioxidutsläpp
            från nya bilar bryts, vilket försvårar möjligheterna att nå 70-procentsmålet,
            menar man.
          </note>
          <note>
            Man skriver vidare att Sveriges relativa attraktionskraft minskar
            efter ­ som det i dag finns en större efterfrågan än utbud av
            laddbara fordon, och då riskerar fordonstillverkarna att välja
            andra länder framför Sverige, vilket påverkar mobilitet och transportkostnader
            negativt.
          </note>
          <note>
            Lyssnar man på vad forskarna säger – och det måste man göra,
            för det är där kunskapen om vägen framåt finns – och försöker
            skapa sig en bild av hur regeringen försöker lösa det här med
            klimatfrågan och transporternas utsläpp känns det lite som om
            regeringen sitter i en båt som läcker in vatten. Där sitter regeringen
            med ett decilitermått och försöker ösa ur båten. I stället borde
            man ha ett litermått eller möjligen ett öskar. Men man letar inte
            ens rätt på öskaret, utan man envisas med att sitta med decilitermåttet
            och ösa.
          </note>
          <note>
            Lite grann så kan man beskriva regeringens strategier och målsättning
            för att nå målen. Det här som nu införs den 1 juli är direkt förödande
            i arbetet med att nå klimatmålen.
          </note>
          <note>
            Vi kan vara ense om att ska vi nå de mål som vi har satt upp
            så måste det ske ett utbyte av fordonsparken. Man får dock inte
            låsa sig vid en enda teknik, utan man måste titta på hela paletten
            och hur man ska kunna nå framåt. Elbilar är en lösning, hybrider
            kommer att vara en annan, gasbilar en tredje och vätgas en fjärde.
            Tittar man sedan framåt i kristallkulan ser man även andra drivmedel
            eller energiformer för att driva bilar.
          </note>
          <note>
            Det leder dock ingenvart att bromsa upp utbytestakten i Sverige
            och i stället skapa en situation där bilparken bli allt äldre.
            Då når vi inte målen. Då blir vi frånsprungna även i den här frågan,
            som när det gäller så mycket annat.
          </note>
          <note>
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Jag uppskattar metaforen med den läckande båten och
            decilitermåttet. Jag menar kanske inte att regeringens politik
            är ett decili ­ termått utan snarare att vi försöker att täta
            skrovet. Problemet med Sverige ­ demokraternas politik är att
            man visserligen har ett litermått, men man öser in vatten i båten
            i stället. Sverigedemokraterna driver ju en politik som skulle
            öka utsläppen.
          </note>
          <note>
            Frågan till Thomas Morell blir: Är det rimligt att undersköterskor,
            busschaufförer, lagerarbetare, städare, förskollärare, lärare
            och all annan personal och vanliga löntagare som inte har möjlighet
            att ha en förmånsbil ska betala skatt för att andra ska få en
            förmånsbil billigt?
          </note>
          <note>
            Jag tycker att det är svårt att motivera, särskilt mot bakgrund
            av att de som har förmånsbil i genomsnitt är höginkomsttagare.
            51 000 kronor i må ­ naden är en hög inkomst, tycker jag i alla
            fall. Man är i genomsnitt en höginkomsttagare, man bor i en storstad
            och man är man.
          </note>
          <note>
            Varför ska människor som bor i glesbygd runt om i Sverige betala
            skatt för att de här personerna ska kunna köpa sin bil billigare?
            Jag tycker att det är rätt att vi ska ha en miljöstyrning i detta
            så att man köper en miljövänligare bil när man väl köper en bil.
            Men att vanliga skattebetalare runt om i Sverige ska subventionera
            detta tycker jag är svårare att motivera.
          </note>
          <note>
            Anf. 57 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det blir lite märkligt, det här. Det låter på finansministern
            som om det är gratis att ha en förmånsbil. Så är det ju inte.
            Jag har perspektiv från både landsbygd och stad, eftersom jag
            själv bor på landsbygden. Många av mina vänner som har förmånsbilar
            har inga höga inkomster, men de har ett arbete som kräver att
            de har en bil i tjänsten. Det är skillnaden.
          </note>
          <note>
            Det finns de som bor inne i städerna och som har höga inkomster
            och tjänstebil – jajamän, så är det naturligtvis. Men det finns
            också en stor grupp människor med vanliga inkomster ute i landet,
            som också har förmånsbil som de behöver i sitt arbete.
          </note>
          <note>
            Det är det här som blir så konstigt, för det är just i de prisklasser
            där vanligt folk har möjlighet att röra sig när det gäller bilkostnader
            som effek ­ ten blir mest dramatisk, med en ökning på 34 procent.
            De människor som har det gott ställt och som finansministern hänvisar
            till kommer ju att få ett sänkt förmånsvärde på bilar som ligger
            uppemot 1 miljon i inköpspris.
          </note>
          <note>
            Ingen i min bekantskapskrets har råd att köpa en bil i den prisklassen.
            Det kan jag säga direkt. Mina vänner och bekanta håller sig i
            prisklasser som ligger någonstans där effekten blir som värst.
            Den logiken förstår inte jag, och det vill jag gärna ha en förklaring
            på.
          </note>
          <note>
            Anf. 58 Finansminister MAGDALENA ANDERSSON (S):
          </note>
          <note>
            Fru talman! Jag har inte heller vänner med bilar i miljonklassen,
            utan de flesta kör liksom jag själv en gammal bil till ett värde
            av kanske 40 000 kronor eller så.
          </note>
          <note>
            Det är såklart helt korrekt att det finns människor som bor i
            glesbygd som har förmånsbil. Det finns också människor som inte
            har höga inkomster men som har förmånsbil. I genomsnitt är det
            ändå betydligt fler som bor i våra storstäder som har förmånsbil,
            och snittinkomsten för dem som har förmånsbil är 51 000 kronor
            i månaden.
          </note>
          <note>
            När man då har en subvention på 2 miljarder, som det var, för
            att det ska vara billigare att köpa förmånsbil går en större andel
            av de pengarna till höginkomsttagare i våra storstäder i förhållande
            till vanligt folk som bor i storstäder eller i glesbygd.
          </note>
          <note>
            Självklart är det inte gratis att ha förmånsbil. Poängen med
            förmånsbil har varit att det inte ska spela någon roll om man
            tar ut lön som bilförmån eller som lön. Det är det som är själva
            poängen med systemet, och det är där som det med åren har blivit
            en förändring som inneburit en subvention på 2 miljarder för att
            man ska ha förmånsbil snarare än lön.
          </note>
          <note>
            Det betyder att alla löntagare som inte har möjlighet att ha
            förmånsbil, vilket är en majoritet, och i genomsnitt har lägre
            inkomster har fått subven ­ tionera bilköpen för dem som har förmånsbil.
            Det tycker jag själv är svårt att motivera.
          </note>
          <note>
            Men Sverigedemokraterna har de senaste åren verkligen blommat
            ut som ett högerparti. Att Sverigedemokraterna vill gynna höginkomsttagare
            i våra storstäder i samarbete med moderater och kristdemokrater
            förvånar mig inte ett dugg.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:630 om brister i det nya
            omställningsstödet
          </note>
          <note>
            Anf. 59 Finansminister MAGDALENA ANDERSSON (S):
          </note>
          <note>
            Fru talman! Alexander Christiansson har frågat mig vad jag tänker
            göra för att se till att de företag som blivit lovade stöd ska
            få hjälp.
          </note>
          <note>
            Den 25 februari 2021 trädde förlängningen av omställningsstödet
            för perioden augusti 2020 till februari 2021 i kraft. Därefter
            har en ytterligare förlängning skett för perioderna mars och april
            2021. Förlängningarna är en viktig del av de historiskt stora
            krisåtgärder som regeringspartierna, Centerpartiet och Liberalerna
            presenterat i syfte att lindra pandemins effekter för jobb och
            företag.
          </note>
          <note>
            Som Alexander Christiansson påpekat beräknas omställningsstödet
            från och med augusti 2020 annorlunda jämfört med tidigare stödperioder.
            Den ändrade beräkningsmodellen beror på att stödet anpassats till
            EU- kommissionens tillfälliga ramverk för coronarelaterade stöd.
            Jag kan konstatera att förändringarna var nödvändiga för att stödet
            skulle få ett statsstödsgodkännande.
          </note>
          <note>
            Alexander Christiansson tar i sin fråga upp ett exempel med företag
            som inte får rätt till stöd trots ett omsättningstapp på 70 procent.
            Som han uppmärksammat kan den nya beräkningsmodellen för vissa
            företag bli mindre förmånlig än den gamla modellen. Detta beror
            på att företag med höga marginaler på försäljningen kan ha möjlighet
            att finansiera sina fasta kostnader även vid stora omsättningstapp.
            Det är utgångspunkten i resonemangen i EU-regelverket.
          </note>
          <note>
            Jag kan också konstatera att det finns företag som gynnas av
            de nya reglerna. Till exempel kan ett litet företag med låga marginaler
            på försäljningen ändå få upp till 90 procent av sina fasta kostnader
            i stöd trots att omsättningstappet bara är på drygt 30 procent.
          </note>
          <note>
            Regeringen fortsätter arbetet med att löpande analysera behovet
            av åtgärder och följer utvecklingen noga.
          </note>
          <note>
            Anf. 60 ALEXANDER CHRISTIANSSON (SD):
          </note>
          <note>
            Fru talman! I början av pandemin stod regeringen på tå och stöden
            fungerade bra. De kom snabbt på plats och betalades ut till de
            drabbade företagen, och det var bra hanterat av regeringen. Något
            som har visat sig stämma för alla dessa stödåtgärder är att djävulen
            bor i detaljerna, och små förändringar har visat sig ha stor betydelse
            för företagen, inte minst småföretagen.
          </note>
          <note>
            Sverigedemokraterna har lagt fram ett par initiativ under periodens
            gång i finansutskottet, speciellt ett som riktade sig till enskilda
            företagare som inte hade rätt till omställningsstödet om de hade
            gått på a-kassa under våren. Vidare var det frågan om jämförelsemånaden
            för korttidspermittering där aktiebolag som hade permitterat under
            våren inte kunde använda sig av permittering under hösten om de
            hade bytt personal.
          </note>
          <note>
            Samarbetet mellan partierna har varit bra, även om oppositionen
            alltför ofta fått styra från baksätet, inte minst kopplat till
            de initiativ som jag just nämnde, stöden till evenemang, kultur,
            idrott och äldreomsorg – några färska exempel.
          </note>
          <note>
            Förändringarna av omställningsstödet är också ett exempel där
            en detalj har fått oproportionerliga konsekvenser. Jag lät riksdagens
            utredningstjänst utreda hur många företag som drabbades av förändringarna,
            och man kom fram till att det var drygt 4 000 företag som drabbades.
            Det är dem jag kommer att fokusera på nu, inte de som har gynnats
            av förändringarna. I realiteten innebär det att företag som gjort
            allt rätt för att överleva, det vill sänkt kostnader, löner med
            mera, nu inte får några pengar alls, trots att de var berättigade
            till stöd enligt den gamla modellen.
          </note>
          <note>
            Det hade i sak varit okej om ministern hade varit tydlig med
            att det kan komma att bli förändringar, vilket ministern inte
            var. Under presskonferensen som hölls den 25 januari lovade statsråden
            Magdalena Andersson och Per Bolund att omställningsstödet skulle
            förlängas. Statsråden gick så långt att de uppmanade företagen
            att ta banklån för att klara likviditeten till dess att stöden
            från EU var på plats. 4 000 företag som hörsammade statsrådens
            uppmaning stod sedan med skulder och utan stöd.
          </note>
          <note>
            I ministerns svar på denna interpellation framgår det att EU:s
            regelverk kopplat till omställningsstödet inte går att ändra.
            Samtidigt kom Social ­ demokraterna i går med ett förslag på ändringstext
            i det utskottsinitiativ som just nu behandlas i finansutskottet.
            Där föreslår Socialdemokraterna, Miljöpartiet, Centerpartiet och
            Liberalerna att riksdagen ska tillkännage för regeringen att stöden
            till företag som drabbats av pandemins konsekvenser ska förbättras.
            Det skulle till exempel kunna handla om att utvidga defini ­ tionen
            av fasta kostnader eller definitionen av täckningsbidraget så
            att fler kostnader beaktas vid beräkningen.
          </note>
          <note>
            Det blir minst sagt ologiskt och ambivalent. Går det att ändra
            regelverket eller inte? Oavsett paradoxen i detta är min kritik
            mot statsrådens agerande i denna interpellation inte kopplad till
            stödens utformning i sig utan snarare till det faktum att regeringen
            har svikit 4 000 företag som i god tro förlitat sig på regeringens
            löften, speciellt som regeringen innan presskonferensen kände
            till förändringarna i stödet som skulle drabba 4 000 företag negativt
            – om jag har förstått rätt. Att trots det uppmana dem att ta banklån
            klingar faktiskt falskt.
          </note>
          <note>
            Min fråga till statsrådet blir således om ministern kände till
            förändringarna i omställningsstödet kopplat till täckningsbidrag
            vid pressträffen som ministern och Per Bolund hade den 25 januari.
          </note>
          <note>
            Anf. 61 Finansminister MAGDALENA ANDERSSON (S):
          </note>
          <note>
            Fru talman! Det som Alexander Christiansson glömmer att nämna
            om det utskottsbetänkande som diskuterades i går är att man är
            tydlig med att förbättringarna som regeringen ska titta på naturligtvis
            måste förhålla sig till det EU-regelverk som finns. Det är så
            som det är. Vi måste naturligtvis använda våra stöd i enlighet
            med de regelverk som finns i EU; annars blir de inte godkända.
            Får man inte godkänt och ändå betalar ut stöden riskerar företagen
            att bli återbetalningsskyldiga.
          </note>
          <note>
            Utgångspunkten i EU:s resonemang är att företag som kan ha tappat
            mycket omsättning men ändå har höga marginaler är i mindre behov
            av stöd än företag som kanske inte har tappat lika mycket i omsättning
            men har lägre marginaler. Det är utgångspunkten i hur EU resonerar.
            De resonerar som att det är viktigt att man inte ska bli överkompenserad
            – det är EU:s sätt att tänka – det vill säga att man har tappat
            i omsättning men har så höga marginaler att man ändå kan gå med
            vinst. Det är deras resonemang. De har tagit fram regelverket,
            och det är utifrån det som vi har möjlighet att utbetala de stora
            stöd som finns.
          </note>
          <note>
            Jag kan också konstatera att det är stor skillnad på hur regeringen
            har agerat under den här krisen mot hur alliansregeringen agerade
            under fi ­ nanskrisen. Vi har haft ett tydligt fokus på att rädda
            svenska jobb och svenska företag genom krisen. Omställningsstödet
            är ett av de viktiga stö ­ den.
          </note>
          <note>
            Anf. 62 ALEXANDER CHRISTIANSSON (SD):
          </note>
          <note>
            Fru talman! Jag förstår logiken i EU:s resonemang kopplat till
            förändringarna i stödet, och jag kan i sak hålla med om att det
            är ett bättre stöd.
          </note>
          <note>
            Vad frågan handlar om här är regeringens agerande. Den 27 januari
            kallade departementet en rad branschorganisationer till ett möte
            för att upplysa om förändringarna i stödet. Regeringen visste
            vid det mötet, alltså redan den 27 januari, att det skulle bli
            förändringar i form av täcknings ­ bidrag som ny parameter. Det
            var ett officiellt möte där de inbjudna ifråga ­ satte det faktum
            att regeringen inte planerar att göra en konsekvensanalys av förändringarna
            i stödet för att ta reda på vad konsekvenserna skulle bli för
            företagen, speciellt med löftet att företagen skulle få förlängda
            omställ ­ ningsstöd.
          </note>
          <note>
            Varför ville regeringen inte analysera konsekvenserna, blir min
            fråga? Varför framgick inte förändringarna under presskonferensen
            som hölls två dagar innan, den 25 januari? Även om regeringen
            officiellt fick godkännandet av omställningsstöden från kommissionen
            den 16 februari fanns det alltså kunskap om förändringarna redan
            tidigare, enligt de källor jag har talat med från mötet med departementet
            den 27 januari.
          </note>
          <note>
            Är det en förlängning av ett stöd om 4 000 företag inte får stöd
            efter den nya parametern? Jag tycker inte det.
          </note>
          <note>
            På presskonferensen som hålls den 25 januari pekar allt på att
            regeringen är varse förändringarna. Per Bolund säger att regeringen
            ger besked om att man förlänger omställningsstödet. Han säger
            att det finns en trygghet i att vi vet att pengarna kommer att
            komma ut. Det gör också att företagen – lyssna nu! – om de har
            akuta likvida problem kan gå till banken och låna pengar och vara
            trygga med att det kommer ut pengar senare.
          </note>
          <note>
            Magdalena Andersson avslutar med att säga att budskapet är tydligt:
            Håll i och håll ut! Pengar och räddning är på väg.
          </note>
          <note>
            Företag har skrivit till mig i panik. Efter samtal med sina jurister
            menar de att förfarandet liknar bedrägligt beteende.
          </note>
          <note>
            Jag är inte jurist. Men definitionen av bedrägeri som juristerna
            hänvisar till i detta fall är från 9 kap. brottsbalken, där det
            står så här: ” För bedrägeri döms också den som genom att lämna
            oriktig eller ofullständig uppgift, genom att ändra i program
            eller upptagning eller på annat sätt olovligen påverkar resultatet
            av en automatisk informationsbehandling eller någon annan liknande
            automatisk process, så att det innebär vinning för gärningsmannen
            och skada för någon annan .”
          </note>
          <note>
            Jag är som sagt inte jurist, men jurister menar att detta går
            att koppla till bedrägligt beteende. Och om jag som företagare
            hade agerat på samma sätt gentemot en annan part, då hade jag
            blivit stämd och åtalad.
          </note>
          <note>
            Jag är som återigen sagt inte jurist, så jag vet inte, men det
            låter lite som om statsrådens löften till företagen är minst sagt
            vilseledande.
          </note>
          <note>
            Delar ministern juridikens definition av bedrägeri, och ser ministern
            att statsrådens agerande kan uppfattas som barateri eller vilseledande
            för de företag som i god tro litat på statsrådens uppmaning och
            tagit lån med löfte om att få stöd utbetalat?
          </note>
          <note>
            Anf. 63 Finansminister MAGDALENA ANDERSSON (S):
          </note>
          <note>
            Fru talman! Regeringen har arbetat oerhört hårt under det senaste
            året för att försöka rädda svenska jobb och svenska företag genom
            den här krisen. Vi har vidtagit åtgärder som ingen annan regering
            någonsin har gjort. Syftet är naturligtvis att rädda och stötta
            jobben i Sverige men också företagen i Sverige. Vi har självklart
            gjort detta med de allra bästa intentioner.
          </note>
          <note>
            Däremot måste vi också förhålla oss till de möjligheter vi har
            att förlänga stöden. EU har vid flera olika tillfällen ändrat
            reglerna för vilken typ av stöd som man får ge och hur de stöden
            är utformade. Vi måste naturligtvis förhålla oss till det, för
            om vi inte gör det och betalar ut stöd på något annat sätt blir
            företagen återbetalningsskyldiga. Det är det som är utgångspunkten
            i hur den här regeringen har arbetat.
          </note>
          <note>
            Anf. 64 ALEXANDER CHRISTIANSSON (SD):
          </note>
          <note>
            Fru talman! Jag misstror inte regeringens intentioner eller ambitioner.
            Jag tror heller inte att statsråden medvetet har försökt vilseleda
            företagen. Men ur företagens perspektiv upplevs det som mycket
            märkligt att de får ett budskap och till och med löften som regeringen
            sedan inte klarar av att leva upp till. Då har man försatt dem
            i en otroligt tuff situation, och det är det jag kritiserar här.
            Det hade varit smakfullt att visa empati för de företag som man
            har försatt i denna mycket trängda situation.
          </note>
          <note>
            Sammanfattningsvis gick statsråden på en presskonferens den 25
            januari ut och utlovade en förlängning av omställningsstödet.
            De uppmanade företagen att ta banklån trots att medlemsorganisationerna
            den 27 januari, två dagar senare, ville analysera effekterna.
            Kanske ville regeringen inte analysera effekterna eftersom man
            två dagar tidigare hade utlovat förlängning och uppmanat till
            att ta banklån. Svaret på det vet naturligtvis bara statsråden.
            Oavsett det är min genuina ambition att de företag som drabbats
            av detta ska få hjälp med det som de blivit lovade.
          </note>
          <note>
            Sverigedemokraterna har jobbat stenhårt för att komma till rätta
            med det här problemet. Den 8 april lade Sverigedemokraterna ett
            utskottsinitiativ för att hitta en lösning. Det röstades dessvärre
            ned. Dock kunde Moderaterna en vecka senare lägga ett utskottsinitiativ
            med en snarlik formulering, och nu kommer regeringspartierna med
            i princip samma förslag. Budbäraren är viktigare än budskapet
            i svensk politik, men för oss spelar det inte så stor roll vem
            som tar åt sig äran så länge de drabbade företagen får den hjälp
            de förtjänar.
          </note>
          <note>
            Om utskottsinitiativet går igenom är min fråga till statsrådet:
            Vad kan regeringen göra för att se till att de företag som har
            försatts i den här situa ­ tionen får hjälp trots kommissionens
            beslut? Ett löfte måste ändå betyda något, menar jag.
          </note>
          <note>
            Anf. 65 Finansminister MAGDALENA ANDERSSON (S):
          </note>
          <note>
            Fru talman! Regeringen har jobbat stenhårt för att underlätta
            för svenska företag att ta sig igenom den här krisen. Det har
            varit oerhört tufft för väldigt många företag, som har sett den
            verksamhet som man byggt upp under många år plötsligt stå helt
            utan kunder. Man har varit tvungen att säga upp personal. Man
            har kunnat korttidspermittera en del personal, men annan har man
            behövt säga upp. Det är naturligtvis oerhört tufft att känna av
            risken att man inte klarar sig igenom den här krisen. En del har
            också fått se sina livsverk gå i kras. Det är mot den bakgrunden
            som regeringen har jobbat oerhört hårt för att få de här stöden
            på plats.
          </note>
          <note>
            Däremot finns det ingen regering som kan lova att genomföra stöd
            som inte är tillåtna enligt EU:s regelverk. Om man gör det sätter
            man verkligen företagen på pottkanten eftersom man i så fall delar
            ut stöd som företagen sedan blir skyldiga att återbetala. Det
            skulle vara ett oerhört oansvarigt hanterande. Så kommer jag som
            socialdemokratisk finansminister aldrig att göra, utan jag vill
            att de stöd vi betalar ut ska vara godkända av EU så att företagen
            kan känna den tryggheten.
          </note>
          <note>
            Om Alexander Christiansson är intresserad av vad mer Per Bolund
            sa på pressträffen föreslår jag att Alexander Christiansson vänder
            sig till Per Bolund. Jag tror att han bäst kan svara på hur han
            tänkte.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:670
          </note>
          <note>
            Andre vice talmannen meddelade att interpellation 2020/21:670
            av Amineh Kakabaveh (-) om krigsbrott mot kvinnor och dess följder
            hade återtagits och därför inte skulle besvaras.
          </note>
          <note>
            § 16 Svar på interpellation 2020/21:673 om utländska hot mot
            svenska journalister
          </note>
          <note>
            Anf. 66 Utrikesminister ANN LINDE (S):
          </note>
          <note>
            Fru talman! David Josefsson har frågat mig vilka åtgärder jag
            ämnar vidta för att garantera att svenska journalister ska kunna
            arbeta obehindrat utan att ta emot hot från utländsk ambassadpersonal
            baserad i Stockholm.
          </note>
          <note>
            Regeringen och Regeringskansliet för en löpande dialog med de
            utländska ambassaderna i Stockholm. I denna dialog betonar vi
            regelbundet att yttrande- och tryckfriheten är grundlagsskyddad
            i Sverige. Vi framför även att journalisters arbete är en viktig
            del av demokratin och det demokratiska samtalet, både i Sverige
            och utomlands.
          </note>
          <note>
            Utrikesdepartementet har exempelvis nyligen informerat den diplomatiska
            kåren i Stockholm om regeringens demokratisatsning Drive for Democracy.
            Ett av demokratisatsningens fokusområden är y ttrande- och mediefrihet
            , och vid mötet med den diplomatiska kåren lyftes att oberoende
            medier är en av demokratins hörnstenar .
          </note>
          <note>
            Enligt Wienkonventionen om diplomatiska förbindelser åligger
            det utländska diplomater i Sverige att iaktta svenska lagar och
            författningar. Detta innefattar även en skyldighet att respektera
            de grundläggande rättigheter som gäller här, inklusive yttrande-
            och tryckfriheten.
          </note>
          <note>
            Som jag framförde i mitt svar på David Josefssons skriftliga
            fråga är det självfallet helt oacceptabelt att en ambassad gör
            hotfulla uttalanden mot en journalist. Vi kommer även fortsättningsvis
            att påpeka för utländs ­ ka ambassader i Sverige att journalister
            har rätt att utföra sitt arbete fritt.
          </note>
          <note>
            När det gäller specifikt Kinas ambassadör har vi vid ett flertal
            tillfällen framhållit att vi förutsätter att ambassaden respekterar
            svenska lagar och regler. Detta innefattar att respektera de grundläggande
            rättigheter som gäller här, inklusive yttrandefriheten.
          </note>
          <note>
            Den som anser sig vara utsatt för en brottslig handling bör polisanmäla
            detta. Regeringen fortsätter att noggrant följa utländska diplomaters
            agerande i Sverige och vidtar åtgärder när det är nödvändigt.
          </note>
          <note>
            Anf. 67 DAVID JOSEFSSON (M):
          </note>
          <note>
            Fru talman! Tack, utrikesministern, för svaret!
          </note>
          <note>
            I tisdags var det pressfrihetsdagen. Den syftar till att öka
            medvetenheten om pressfrihetens betydelse. Men den ska också påminna
            beslutsfattare om skyldigheten att upprätthålla och försvara yttrandefriheten
            så som den uttrycks i artikel 19 i FN:s deklaration om de mänskliga
            rättigheterna.
          </note>
          <note>
            Den 28 mars skrev frilansjournalisten Jojje Olsson en artikel
            i Expressen om att det svenska klädföretaget H &amp; M utsatts för
            omfattande bojkotter i Kina. Detta efter att H &amp; M aktivt tagit
            ställning mot att köpa och sälja vidare bomullsprodukter producerade
            av slavarbetare i Xinjiang.
          </note>
          <note>
            En dryg vecka senare fick journalisten ett mejl från den kinesiska
            ambassaden i Stockholm, något som återgavs i Expressen dagen efter.
            Det var inte första gången Jojje Olsson fick mejl från den kinesiska
            ambassaden, men det här brevet var anmärkningsvärt av två skäl.
          </note>
          <note>
            Ambassaden konstaterade i mejlet att Taiwan inte är en del av
            Kina – ett resonemang som den kinesiska ambassadören delvis upprepade
            i SVT några veckor senare. Kina hävdar vanligtvis att Taiwan är
            en del av Fastlandskina.
          </note>
          <note>
            Mejlet innehöll också ett antal hotfulla formuleringar och avslutades
            med följande ord: ” Vi uppmanar dig att omedelbart upphöra med
            dina felaktiga handlingar, i annat fall kommer du till slut att
            möta konsekvenserna av dina handlingar . ” Mejlet var inte undertecknat
            av någon enskild person utan endast av kinesiska ambassaden i
            Sverige, och det var skickat från en mejladress som tillhör den
            politiska sektionen på Kinas ambassad i Stockholm.
          </note>
          <note>
            Journalistförbundet har fördömt hoten, och Reportrar utan gränsers
            ordförande i Sverige konstaterade att formuleringarna i mejlet
            borde vara grund för en polisanmälan. Han uppmanade också regeringen
            att ” lägga i en ny växel i det diplomatiska hanterandet av Kina
            ”.
          </note>
          <note>
            Fru talman! Utrikesministern säger nu i sitt svar till mig att
            den som anser sig vara utsatt för en brottslig handling bör polisanmäla
            detta. Men det är här Wienkonventionen om diplomatiska förbindelser
            kommer in. Precis som utrikesministern påpekar är nämligen all
            diplomatisk personal i Sverige bunden av Wienkonventionen och
            ska därmed följa värdlandets lagar och författningar. Men Sverige
            är också bundet att följa konventio ­ nen i det att vi inte får
            eller kan lagföra eventuella brott av diplomatisk personal. Därmed
            utreder polisen inte heller sådana misstankar. Det blir en fråga
            för regeringen att hantera.
          </note>
          <note>
            Fru talman! Syftet med sådana här mejl är givetvis inte primärt
            att tysta mottagaren. Syftet är att skicka en signal till andra
            journalister om hur Kinas regim ser på kritisk rapportering och
            att få dessa att idka självcensur. Därför är detta inte bara ett
            hot mot en enskild journalist. Det är ett hot mot möjligheten
            att i Sverige fritt och oberoende rapportera om Kina. Och när
            detta sker genom diplomatisk personal stationerad här i Sverige
            är det inte en fråga för polis och rättsväsen – det är en fråga
            för utrikesministern.
          </note>
          <note>
            Så min fråga är återigen: Vilka åtgärder ämnar ministern vidta
            för att garantera att svenska journalister kan arbeta obehindrat,
            utan att ta emot hot från utländsk ambassadpersonal baserad i
            Stockholm och Sverige?
          </note>
          <note>
            Anf. 68 Utrikesminister ANN LINDE (S):
          </note>
          <note>
            Fru talman! Sverige har en lång historia av grundlagsskydd för
            tryck- och yttrandefrihet. Enligt internationella mätningar tillhör
            Sverige de länder i världen som har störst pressfrihet. Journalister
            i Sverige kan och ska kunna arbeta fritt och på ett oberoende
            sätt publicera artiklar och reportage i svenska medier. Oberoende
            medier är en central del av den svenska demokratin. Sedan länge
            råder fri debatt och åsiktsbildning i landet. Publiceringar i
            eller utanför medierna ska naturligtvis kunna både kritiseras
            och diskuteras.
          </note>
          <note>
            Även utländska diplomater ska kunna framföra sina ståndpunkter
            i Sverige. Yttrandefriheten tillkommer även till exempel ambassadörer.
            Enligt Wienkonventionen om diplomatiska förbindelser ingår det
            i en diplo ­ mats uppgifter att i den mottagande staten tillvarata
            den sändande statens och dess medborgares intressen inom de av
            folkrätten medgivna gränserna. En diplomat ska också främja förbindelserna
            mellan den sändande staten och den mottagande staten. Att utländska
            diplomater förmedlar sina uppfattningar i olika sammanhang är
            därför naturligt.
          </note>
          <note>
            Otillåtna påtryckningar för att stoppa eller ändra publiceringar
            i fria och oberoende medier är dock alltid oacceptabla. Som jag
            redogjort för i tidigare svar är alla i Sverige, också utländska
            diplomater, skyldiga att respektera svenska lagar och regler.
            Detta framgår uttryckligen av artikel 41 i Wienkonventionen. På
            motsvarande sätt är svenska diplomater utomlands skyldiga att
            respektera den mottagande statens lagstiftning i länder där de
            verkar.
          </note>
          <note>
            I vår dialog med utländska ambassader framhåller vi återkommande
            skyldigheten att respektera svensk lagstiftning, inklusive skyddet
            för yttrandefriheten. Utrikesdepartementet tillhandahåller även
            information till de utländska ambassaderna om svenska lagar och
            regler. Det kommer vi att fortsätta att göra.
          </note>
          <note>
            De utländska ambassadernas närvaro och verksamhet är viktig för
            våra bilaterala relationer. Det diplomatiska utbytet i Stockholm
            mellan Sverige och andra länder underlättar för samarbete på flera
            områden. Genom de utländska ambassaderna har Sverige en viktig
            kanal för att föra fram våra utrikespolitiska prioriteringar,
            inte minst rörande mediers oberoende. Vi har ett grundläggande
            intresse av att hålla kanalerna för dialog öppna. Det är viktigt
            att kunna föra en dialog med andra länder även om frågor där vi
            har olika uppfattningar, inklusive frågor om yttrandefrihet. Jag
            kommer att fortsätta att lyfta frågorna om mediers roll för demokratin
            i våra bilaterala kontakter.
          </note>
          <note>
            Anf. 69 DAVID JOSEFSSON (M):
          </note>
          <note>
            Fru talman! Jag håller med utrikesministern: Den svenska yttrandefriheten
            är något vi ska värna och skydda. Givetvis handlar yttrandefriheten
            också om diplomaters rätt att yttra sig. Men detta är inte åsiktsyttringar
            utan något helt annat.
          </note>
          <note>
            Den kinesiska regimen blir alltmer aggressiv mot utländska journalister
            som rapporterar kritiskt. Allt fler journalister har på senare
            tid på grund av sitt arbete tvingats lämna Kina. Mest uppmärksammad
            är kanske John Sudworth från BBC, som lämnade Kina för Taiwan
            för cirka en månad sedan. Bedömare säger att cirka 20 utländska
            journalister har tvingats bort från Kina bara det senaste året.
          </note>
          <note>
            Vad som händer i Kina är givetvis svårt för oss här i Sverige
            att påverka. Men vi kan påverka hur Kina beter sig här, i Sverige.
          </note>
          <note>
            Syftet med den kinesiska aggressionen är inte primärt att tysta
            de enskilda journalister som blir utsatta. Det är att få andra
            journalister att inse att det kommer att ha ett pris att agera
            på ett sätt som inte ligger i Kinas intresse.
          </note>
          <note>
            Fru talman! Det kinesiska påverkansarbetet inkluderar inte bara
            journalister. Den svenska Säkerhetspolisen beskriver i sin årsbok
            för 2021 hur man har sett det kinesiska underrättelsehotet breddas
            och fördjupas. Det omfattar nu också påtryckningar och hot mot
            bland andra politiska beslutsfattare och offentliga personer.
          </note>
          <note>
            För ungefär en månad sedan rapporterades i medierna att två danska
            politiker blivit uppringda av den danska säkerhetspolisen PET.
            PET hade fått hemlig underrättelseinformation som indikerade att
            Kina, med stöd av den nya säkerhetslagen i Hongkong, skulle försöka
            begära politikerna utlämnade. Detta på grund av deras inblandning
            när en demokratiaktivist från Hongkong hoppat av. Nu ville säkerhetspolisen
            informera politikerna om att de borde undvika resor till länder
            med utlämningsavtal med Kina eller Hongkong.
          </note>
          <note>
            Fru talman! Vi står inför ett val. Antingen agerar vi mot hot
            och påtryckningar från regimer som den kinesiska. Med kraft och
            resoluthet visar vi att vi inte accepterar att man under diplomatisk
            täckmantel hotar journalister och i förlängningen det fria ordet.
          </note>
          <note>
            Eller också står vi passiva inför auktoritära regimers påverkan
            och utpressning. Det skulle innebära att journalister får börja
            idka självcensur. Vi som politiker får undvika att göra utspel
            som kan vara misshagliga för den kinesiska regimen. Personer som
            vågar stå upp mot Kina i handling får acceptera att de inte längre
            kan resa fritt.
          </note>
          <note>
            Detta är det val vi har att göra.
          </note>
          <note>
            Utrikesministern konstaterar i sitt svar till mig att det självfallet
            är oacceptabelt att en ambassad gör hotfulla uttalanden mot en
            journalist. Det är, fru talman, en viktig markering att utrikesministern
            gör detta uttalande här i riksdagens talarstol.
          </note>
          <note>
            Men jag, och många med mig, tror att det behövs mer. Eftersom
            den kinesiska ambassadens hot mot journalister som Jojje Olsson
            kunnat ske kan vi konstatera att åtgärderna hittills inte varit
            tillräckliga. Ambassaden har inte backat undan, tvärtom. Man har
            flyttat fram sina positioner, och man har höjt tonläget.
          </note>
          <note>
            Frågan är alltså: Ska utländska ambassader i Sverige kunna fortsätta
            att trakassera svenska journalister? Det är valet vi har att göra.
          </note>
          <note>
            Anf. 70 Utrikesminister ANN LINDE (S):
          </note>
          <note>
            Fru talman! Självfallet ska ambassader inte trakassera journalister.
            Detta har jag upprepat gång på gång vid otaliga tillfällen i frågesvar,
            hos journalister, i denna kammare – jag har besvarat 71 frågor
            om Kina, och jag har vid minst åtta tillfällen tagit upp detta
            i utskotten och haft sju interpellationsdebatter om det. Jag upprepar
            det igen eftersom interpellanten uppenbarligen inte har lyssnat
            på vad jag har sagt tidigare.
          </note>
          <note>
            Självfallet är det oacceptabelt att en journalist hotas eller
            trakasseras. Om interpellanten tror något annat tror han fel.
          </note>
          <note>
            Yttrandefriheten och mediearbetarnas ställning är en fråga som
            reger ­ ingen följer noga både i Sverige och utomlands. Detta
            avspeglas bland annat i Utrikesdepartementets rapporter om situationen
            för mänskliga rättigheter, demokrati och rättsstatens principer.
          </note>
          <note>
            När det gäller situationen i Sverige har regeringen under ledning
            av kultur- och demokratiministern genomfört ett strategiskt arbete
            som resulterat i handlingsplanen Till det fria ordets försvar
            . Arbetet har fortsatt med ett antal processer och uppdrag för
            att uppmärksamma, förebygga och avhjälpa hot riktade mot bland
            annat journalister. Kultur- och demokratiministern har också tagit
            upp frågan på EU-nivå.
          </note>
          <note>
            Att främja yttrandefrihet och att stödja journalisters möjligheter
            att verka fritt är också viktiga delar i regeringens demokratisatsning,
            Drive for Democracy. Utrikesdepartementet och svenska utlandsmyndigheter
            har genomfört mängder av aktiviteter inom ramen för demokratisatsningen
            och dess prioriterade områden. Svenska ambassader har arrangerat
            och stöttat projekt och evenemang som syftar till att stärka journalisters
            ställning i deras verksamhetsländer.
          </note>
          <note>
            Sverige har varit involverat i det internationella arbetet kring
            stärkandet av journalisters säkerhet och respekt för yttrandefrihet
            och mediefrihet. Regeringen lägger även stort fokus på dessa frågor
            i internationella forum.
          </note>
          <note>
            Inom ramen för det pågående svenska OSSE-ordförandeskapet fokuserar
            vi särskilt på rätten till yttrandefrihet och mediefrihet. Bland
            annat anordnar vi en konferens om mediefrihet inom ramen för ordförandeskapet
            den 18 och 19 maj. Sverige värnar också om det viktiga arbete
            som utförs av OSSE:s mediefrihetsrepresentant liksom institutionens
            mandat och oberoende.
          </note>
          <note>
            OSSE:s mediefrihetsrepresentant besökte Sverige så sent som den
            23 april. Vid besöket uttrycktes vårt starka stöd, och utmaningar
            rörande mediers situation och möjlighet att verka oberoende diskuterades.
          </note>
          <note>
            Sverige stöder en mängd olika insatser för pressfrihet och journalisters
            säkerhet. Vi är den största givaren av frivilliga bidrag till
            Unesco. Detta stöd går till Unescos arbete inom utbildning, press-
            och yttrandefrihet och konstnärlig frihet. Sverige stöder också
            andra delar av Unescos verksamhet. Detta är ett tydligt svenskt
            ställningstagande för pressfrihet.
          </note>
          <note>
            Inom det internationella utvecklingssamarbetet satsar regeringen
            me ­ del för att arbeta med demokrati och stärka pressfriheten,
            inte minst i län ­ der i Östeuropa. Genom dessa åtgärder bidrar
            vi till att motverka desinfor ­ mation. Vi förbättrar också möjligheten
            för människor i de berörda länder ­ na att få tillgång till fri
            och oberoende journalistik.
          </note>
          <note>
            Frågor om mänskliga rättigheter, inklusive yttrandefrihet, tas
            regelbundet upp i bilaterala samtal mellan regeringen och företrädare
            för andra länder, däribland den diplomatiska kåren i Stockholm.
            Detta gäller inte minst diplomater från länder där läget för de
            mänskliga rättigheterna är oroväckande. Vi kommer som sagt även
            i fortsättningen att framhålla vikten av yttrandefrihet i vår
            dialog med den diplomatiska kåren.
          </note>
          <note>
            Anf. 71 DAVID JOSEFSSON (M):
          </note>
          <note>
            Fru talman! Jag vet inte om utrikesministern riktigt lyssnade
            på vad jag sa. Jag berömde ju utrikesministern för hennes tydliga
            ställningstagande. Jag tycker inte att något som görs är fel,
            men som jag sa tror jag inte att det räcker. Det är detta som
            den här debatten handlar om.
          </note>
          <note>
            ”Modiga och oberoende journalister är en nödvändighet för att
            vår demokrati ska fungera.” Så skrev EU-ministern Hans Dahlgren
            på sociala medier i början av veckan med anledning av Pressfrihetens
            dag. Han avslutade inlägget med orden: ”Detta är oacceptabelt.
            Journalister behöver få ett bättre skydd, och de måste kunna utöva
            sitt yrka fritt – annars stannar demokratin!”
          </note>
          <note>
            Det vi har debatterat i dag är om diplomatisk personal baserad
            i Sverige ska kunna hota svenska journalister och vilka åtgärder
            regeringen i sådana fall ska vidta. Jag tycker att vi ska ta EU-ministern
            på orden och konstatera att journalister behöver få ett bättre
            skydd mot hot i Sverige. Om auktori ­ tära regimer hotar svenska
            journalister genom diplomatisk personal som är baserad i Sverige
            är det inte bara ett problem i den auktoritära staten. Då är det
            ett problem här i Sverige.
          </note>
          <note>
            Fru talman! Reportrar utan gränser summerar det bra när de konstaterar
            att regeringen måste lägga in en ny växel i det diplomatiska hanterandet
            av Kina. Med detta vill jag tacka utrikesministern för dagens
            debatt.
          </note>
          <note>
            Anf. 72 Utrikesminister ANN LINDE (S):
          </note>
          <note>
            Fru talman! Tack till David Josefsson, som tar upp de viktiga
            frågorna om journalisters möjligheter att verka och att det inte
            är acceptabelt att hota journalister i Sverige!
          </note>
          <note>
            Sverige har länge haft en stark röst i frågor om yttrandefrihet
            och mediers oberoende. Vi har satt frågan om journalisters säkerhet
            i fokus i flera olika internationella organ. Vi arbetar aktivt
            med att stärka ansvarsutkrävande för hot och andra typer av trakasserier
            mot utövare av yttrandefriheten.
          </note>
          <note>
            Regeringen kommer att fortsätta att lyfta fram vikten av yttrandefrihet
            i våra bilaterala kontakter med andra länder och i internationella
            forum. Vi kan aldrig acceptera att hot riktas mot journalister
            för att de gör sitt viktiga jobb. Och vi kommer att fortsätta
            att påpeka för utländska ambassader i Sverige att journalister
            har rätt att utföra sitt arbete fritt. Om detta råder ingen tvekan.
          </note>
          <note>
            Rätten till yttrandefrihet, pressfrihet och mediers oberoende
            är grundstenar i regeringens arbete för de mänskliga rättigheterna
            och kommer så att förbli.
          </note>
          <note>
            Interpellationsdebatten var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2020/21:180 Reduktionsplikt för bensin
            och diesel – kontrollstation 2019
          </note>
          <note>
            2020/21:4036 av Elin Segerlind m.fl. (V)
          </note>
          <note>
            2020/21:4039 av Jessica Rosencrantz m.fl. (M)
          </note>
          <note>
            2020/21:4043 av Martin Kinnunen m.fl. (SD)
          </note>
          <note>
            2020/21:4048 av Kjell-Arne Ottosson m.fl. (KD)
          </note>
          <note>
            med anledning av prop. 2020/21:181 Tidsfrister och kontaktpunkt
            för att främja tillförsel av förnybar energi
          </note>
          <note>
            2020/21:4008 av Joar Forssell m.fl. (L)
          </note>
          <note>
            2020/21:4040 av Lars Hjälmered m.fl. (M)
          </note>
          <note>
            2020/21:4044 av Rickard Nordin (C)
          </note>
          <note>
            2020/21:4049 av Camilla Brodin m.fl. (KD)
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 6 maj
          </note>
          <note>
            2020/21:707 Det statliga våldet i Paraguay och Brasilien
          </note>
          <note>
            av Lorena Delgado Varas (V)
          </note>
          <note>
            till utrikesminister Ann Linde (S)
          </note>
          <note>
            2020/21:708 Massprotester i Colombia
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:709 Problem på Samhall och behovet av en rymligare arbetsmarknad
          </note>
          <note>
            av Ali Esbati (V)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:710 Samhall
          </note>
          <note>
            av Saila Quicklund (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:711 Nedläggningen av Bromma flygplats
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 6 maj
          </note>
          <note>
            2020/21:2768 Framtidens växtskydd
          </note>
          <note>
            av Staffan Eklöf (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2769 Åtgärder för ökad lönsamhet inom jordbruket
          </note>
          <note>
            av Staffan Eklöf (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2770 Bolagsföreträdares ansvar
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2771 Riksrevisionens rapport om Pisa
          </note>
          <note>
            av Ann-Charlotte Hammar Johnsson (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2772 Samhalls uppdrag
          </note>
          <note>
            av Ann-Charlotte Hammar Johnsson (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2773 Gårdsförsäljning i Skåne
          </note>
          <note>
            av Maria Malmer Stenergard (M)
          </note>
          <note>
            till socialminister Lena Hallengren (S)
          </note>
          <note>
            2020/21:2774 Ersättningsjobb i Kiruna
          </note>
          <note>
            av Mattias Karlsson i Luleå (M)
          </note>
          <note>
            till statsrådet Lena Micko (S)
          </note>
          <note>
            2020/21:2775 Den så kallade mängdrabatten
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 20 Kammaren åtskildes kl. 12.37.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 9 anf.
            23 (delvis) ,
          </note>
          <note>
            av tredje vice talmannen därefter till och med § 14 anf. 65 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Meddelande om särskild debatt om händelseutvecklingen i Ryssland
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Svar på interpellation 2020/21:615 om EU:s återhämtningsmedel
            och nya klimatinsatser
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 JENS HOLM (V)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 JENS HOLM (V)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 JENS HOLM (V)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 8 Svar på interpellation 2020/21:642 om utbyggnaden av vindkraft
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 ALEXANDRA ANSTRELL (M)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 ALEXANDRA ANSTRELL (M)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 ALEXANDRA ANSTRELL (M)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 9 Svar på interpellationerna 2020/21:643, 644 och 667 om antalet
            vargar på landsbygden
          </note>
          <note>
            Anf. 15 Miljö- och klimatminister PER BOLUND (MP)
          </note>
          <note>
            Anf. 16 STEN BERGHEDEN (M)
          </note>
          <note>
            Anf. 17 MARLÉNE LUND KOPPARKLINT (M)
          </note>
          <note>
            Anf. 18 RUNAR FILPER (SD)
          </note>
          <note>
            Anf. 19 ALEXANDRA ANSTRELL (M)
          </note>
          <note>
            Anf. 20 Miljö- och klimatminister PER BOLUND (MP)
          </note>
          <note>
            Anf. 21 STEN BERGHEDEN (M)
          </note>
          <note>
            Anf. 22 MARLÉNE LUND KOPPARKLINT (M)
          </note>
          <note>
            Anf. 23 RUNAR FILPER (SD)
          </note>
          <note>
            Anf. 24 ALEXANDRA ANSTRELL (M)
          </note>
          <note>
            Anf. 25 Miljö- och klimatminister PER BOLUND (MP)
          </note>
          <note>
            Anf. 26 STEN BERGHEDEN (M)
          </note>
          <note>
            Anf. 27 MARLÉNE LUND KOPPARKLINT (M)
          </note>
          <note>
            Anf. 28 RUNAR FILPER (SD)
          </note>
          <note>
            Anf. 29 Miljö- och klimatminister PER BOLUND (MP)
          </note>
          <note>
            § 10 Svar på interpellation 2020/21:677 om omsättningsstöd till
            företag med passiva delägare
          </note>
          <note>
            Anf. 30 Näringsminister IBRAHIM BAYLAN (S)
          </note>
          <note>
            Anf. 31 ANN-CHARLOTTE HAMMAR JOHNSSON (M)
          </note>
          <note>
            Anf. 32 Näringsminister IBRAHIM BAYLAN (S)
          </note>
          <note>
            Anf. 33 ANN-CHARLOTTE HAMMAR JOHNSSON (M)
          </note>
          <note>
            Anf. 34 Näringsminister IBRAHIM BAYLAN (S)
          </note>
          <note>
            Anf. 35 ANN-CHARLOTTE HAMMAR JOHNSSON (M)
          </note>
          <note>
            Anf. 36 Näringsminister IBRAHIM BAYLAN (S)
          </note>
          <note>
            § 11 Svar på interpellation 2020/21:590 om återinförda skatter
          </note>
          <note>
            Anf. 37 Finansminister MAGDALENA ANDERSSON (S)
          </note>
          <note>
            Anf. 38 KJELL JANSSON (M)
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 KJELL JANSSON (M)
          </note>
          <note>
            Anf. 41 TREDJE VICE TALMANNEN
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 KJELL JANSSON (M)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            § 12 Svar på interpellation 2020/21:594 om grön skatteväxling
          </note>
          <note>
            Anf. 45 Finansminister MAGDALENA ANDERSSON (S)
          </note>
          <note>
            Anf. 46 HELENA BOUVENG (M)
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            Anf. 48 HELENA BOUVENG (M)
          </note>
          <note>
            Anf. 49 Finansminister MAGDALENA ANDERSSON (S)
          </note>
          <note>
            Anf. 50 HELENA BOUVENG (M)
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            § 13 Svar på interpellation 2020/21:603 om förslaget om nya förmånsregler
            för tjänstebilar
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 THOMAS MORELL (SD)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 THOMAS MORELL (SD)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            Anf. 57 THOMAS MORELL (SD)
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            § 14 Svar på interpellation 2020/21:630 om brister i det nya
            omställningsstödet
          </note>
          <note>
            Anf. 59 Finansminister MAGDALENA ANDERSSON (S)
          </note>
          <note>
            Anf. 60 ALEXANDER CHRISTIANSSON (SD)
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Anf. 62 ALEXANDER CHRISTIANSSON (SD)
          </note>
          <note>
            Anf. 63 Finansminister MAGDALENA ANDERSSON (S)
          </note>
          <note>
            Anf. 64 ALEXANDER CHRISTIANSSON (SD)
          </note>
          <note>
            Anf. 65 Finansminister MAGDALENA ANDERSSON (S)
          </note>
          <note>
            § 15 Svar på interpellation 2020/21:670
          </note>
          <note>
            § 16 Svar på interpellation 2020/21:673 om utländska hot mot
            svenska journalister
          </note>
          <note>
            Anf. 66 Utrikesminister ANN LINDE (S)
          </note>
          <note>
            Anf. 67 DAVID JOSEFSSON (M)
          </note>
          <note>
            Anf. 68 Utrikesminister ANN LINDE (S)
          </note>
          <note>
            Anf. 69 DAVID JOSEFSSON (M)
          </note>
          <note>
            Anf. 70 Utrikesminister ANN LINDE (S)
          </note>
          <note>
            Anf. 71 DAVID JOSEFSSON (M)
          </note>
          <note>
            Anf. 72 Utrikesminister ANN LINDE (S)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Kammaren åtskildes kl. 12.37.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
