<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--144</head>
          <docDate when="2021-06-18 00:00:00">2021-06-18 00:00:00</docDate>
        </div>
      </front>
      <body>
        <div>
          <note>
            § 1 Förnyad bordläggning
          </note>
          <note>
            Följande dokument bordlades för andra gången:
          </note>
          <note>
            Yrkandet om misstroendeförklaring mot statsminister Stefan Löfven
            (S)
          </note>
          <note>
            Andre vice talmannen meddelade att prövningen av yrkandet skulle
            äga rum måndagen den 21 juni kl. 10.00 .
          </note>
          <note>
            § 2 Justering av protokoll
          </note>
          <note>
            Protokollet för den 28 maj justerades.
          </note>
          <note>
            § 3 Avsägelse
          </note>
          <note>
            Andre vice t almannen meddelade att Abir Al ‑ Sahlani ( C ) avsagt
            sig uppdraget som ersättare i riksdagen.
          </note>
          <note>
            Kammaren biföll denna avsägelse.
          </note>
          <note>
            § 4 Anmälan om ersättare
          </note>
          <note>
            Andre vice talmannen anmälde
          </note>
          <note>
            att Paula Örn (S) skulle tjänstgöra som ersättare för Aylin Fazelian
            (S) under tiden för hennes ledighet den 29 juli – 1 dec ember
            samt
          </note>
          <note>
            att Axel Hallberg (MP) skulle tjänstgöra som ersättare för Emma
            Berginger (MP) under tiden för hennes ledighet den 20 september
            2021 − 13 februari 2022 .
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 795
          </note>
          <note>
            Till riksdagen
          </note>
          <note>
            Interpellation 2020/21:795 Andelen manlig personal i förskolan
          </note>
          <note>
            av Michael Rubbestad (SD)
          </note>
          <note>
            Interpellationen kommer att besvaras måndagen den 28 juni 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 16 juni 2021
          </note>
          <note>
            Utbildningsdepartementet
          </note>
          <note>
            Anna Ekström
          </note>
          <note>
            Interpellation 2020/21: 813
          </note>
          <note>
            Till riksdagen
          </note>
          <note>
            Interpellation 2020/21:813 Felaktigheter i samband med Pisa 2018
          </note>
          <note>
            av Christian Carlsson (KD)
          </note>
          <note>
            Interpellationen kommer att besvaras måndagen den 28 juni 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 16 juni 2021
          </note>
          <note>
            Utbildningsdepartementet
          </note>
          <note>
            Anna Ekström
          </note>
          <note>
            Interpellation 2020/21: 819
          </note>
          <note>
            Till riksdagen
          </note>
          <note>
            Interpellation 2020/21:819 Vattenfalls köp av ryskt kärnbränsle
          </note>
          <note>
            av Helena Antoni (M)
          </note>
          <note>
            Interpellationen kommer att besvaras torsdagen den 30 september
            2021.
          </note>
          <note>
            Skälet till dröjsmålet är resor.
          </note>
          <note>
            Stockholm den 16 juni 2021
          </note>
          <note>
            Utrikesdepartementet
          </note>
          <note>
            Ann Linde (S)
          </note>
          <note>
            Enligt uppdrag
          </note>
          <note>
            Anna Hammargren
          </note>
          <note>
            Expeditionschef
          </note>
          <note>
            Interpellation 2020/21: 828
          </note>
          <note>
            Till riksdagen
          </note>
          <note>
            Interpellation 2020/21:828 Rättssäkerhet vid klargörande av identitet
            och åtgärder för fastställande av identitet
          </note>
          <note>
            av Ann-Sofie Alm (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är andra sedan tidigare inbokade arrangemang.
          </note>
          <note>
            Interpellationen kommer att besvaras den 16 september 2021.
          </note>
          <note>
            Stockholm den 16 juni 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 6 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till civilutskottet:
          </note>
          <note>
            RiR 2021:21 Systemet med energideklarationer – tydligt syfte
            men oklart mål
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2021) 189 till civilutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september.
          </note>
          <note>
            COM(2021) 202 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 13 september.
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Skatteutskottets betänkanden
          </note>
          <note>
            2020/21:SkU27 Nya EU-bestämmelser om tullkontroller av kontanta
            medel
          </note>
          <note>
            2020/21:SkU29 Redovisning av skatteutgifter 2021
          </note>
          <note>
            Civilutskottets betänkanden
          </note>
          <note>
            2020/21:CU16 Modernare regler för bekräftelse av föräldraskap,
            faderskapsundersökningar och för att åstadkomma könsneutral föräldraskapspresumtion
          </note>
          <note>
            2020/21:CU21 Löneutmätning och digitala ansökningar i utsökningsförfarandet
          </note>
          <note>
            2020/21:CU22 Privat initiativrätt – planintressentens medverkan
            vid detaljplaneläggning
          </note>
          <note>
            2020/21:CU23 Klimatdeklaration för byggnader
          </note>
          <note>
            2020/21:CU24 Genomförandet av MKB-direktivet i plan- och bygglagen
          </note>
          <note>
            Trafikutskottets betänkande
          </note>
          <note>
            2020/21:TU16 Framtidens infrastruktur
          </note>
          <note>
            Miljö- och jordbruksutskottets betänkanden
          </note>
          <note>
            2020/21:MJU22 Utfodring av vilt
          </note>
          <note>
            2020/21:MJU23 Reduktionsplikt för bensin och diesel – kontrollstation
            2019
          </note>
          <note>
            Utbildningsutskottets betänkande
          </note>
          <note>
            2020/21:UbU14 Högskolan
          </note>
          <note>
            § 9 Svar på interpellation 2020/21:697 om ett reformerat strandskydd
          </note>
          <note>
            Anf. 1 Miljö- och klimatminister PER BOLUND (MP):
          </note>
          <note>
            Fru talman! Eric Palmqvist har frågat mig hur arbetet med att
            ta fram ett slutgiltigt förslag till ett reformerat strandskydd
            fortlöper. Eric Palm ­ qvist har även frågat hur regeringen ser
            på att föreslå lättnader i strandskyddet i syfte att öka landsbygdskommunernas
            attraktionskraft för såväl boende som företagande.
          </note>
          <note>
            Som Eric Palmqvist nämner i sin interpellation redovisade Utredning
            ­ en om översyn av strandskyddet sitt betänkande till regeringen
            i december 2020. Betänkandet har därefter remitterats, och remisstiden
            pågick till och med den 3 maj i år. För närvarande pågår den fortsatta
            beredningen inom Regeringskansliet av utredningens förslag.
          </note>
          <note>
            Jag kan inte föregå denna beredning. Men jag kan – i likhet med
            Eric Palmqvist – konstatera att det av direktiven till utredningen
            bland annat framgår att det i områden med lågt exploateringstryck
            ska vara enklare att få bygga strandnära . I sådana områden ska
            det också skapas bättre förutsättningar för bostäder och näringsverksamhet
            , främst för småföretagare, besöksnäring och gröna näringar .
          </note>
          <note>
            Anf. 2 ERIC PALMQVIST (SD):
          </note>
          <note>
            Fru talman! Tack, statsrådet, för svaret på min interpellation
            även om det, kanske av givna skäl, inte är så uttömmande.
          </note>
          <note>
            Att som jag i det läge den här frågan nu befinner sig inkomma
            med en interpellation är alltid vanskligt. Antingen har regeringen
            hunnit peka ut en riktning och kan ge någorlunda konkreta svar
            , eller så är det, som i det här fallet, svårt för statsrådet
            att svara över huvud taget, då någon färdig proposition inte lurar
            bakom hörnet.
          </note>
          <note>
            Statsrådet kan inte lastas för det, men det är i alla fall skälet
            till att denna interpellationsdebatt kanske inte kommer att bli
            så spänstig som interpellationsdebatter annars kan bli. Talmannen
            och eventuella åhörare får helt enkelt ha överseende med det.
          </note>
          <note>
            Nåväl – jag bor i Gällivare, en av alla de kommuner där man länge
            efterlyst lättnader i strandskyddsreglerna. Det är något vi har
            gemensamt med övriga 13 kommuner i min valkrets, Norrbotten.
          </note>
          <note>
            I flera av våra norrbottniska kommuner kämpar vi för att begränsa
            den tilltagande utflyttningen, samtidigt som några kommuner faktiskt
            tror och hoppas på att kunna vända trenden och få till en inflyttning.
            För att detta ska vara möjligt måste naturligtvis en rad pusselbitar
            falla på plats för de människor som väger mellan att lämna sin
            kommun eller stanna i den och kanske än mer för de människor som
            vi vill locka till inflyttning. En del av dessa pusselbitar är
            sådant vi själva kan påverka ute i kommunerna, medan andra pusselbitar
            är kopplade till de beslut som fattas i den här kammaren eller
            på andra sidan vattnet, i Regeringskansliet.
          </note>
          <note>
            Fru talman! Jag är inte bara riksdagsledamot utan även fullmäktige
            ­ ledamot i min hemkommun Gällivare. Vi befinner oss nu i budgettider,
            och alla som sysslat med kommunal budget i en mindre svensk kommun
            vet hur hårt ett vikande skatteunderlag kan slå. För många mindre
            kom ­ muner är nivån och kvaliteten på den kommunala servicen
            direkt avhängig av huruvida folk flyttar ut – eller in.
          </note>
          <note>
            En pusselbit som ofta pekats ut som viktig i sammanhanget är
            en av dem som ligger på regeringens bord – strandskyddet. Det
            är en fråga som skulle kunna vara själva nyckeln till att skapa
            rätt förutsättningar för attraktiva boenden eller företagsetableringar
            på riktigt natursköna platser.
          </note>
          <note>
            Många är vi norrbottningar som med avund ser hur det ser ut på
            den norska sidan om riksgränsen. Färdas man längs E10:an från
            Kiruna till Narvik ser man på den svenska sidan nästan ingenting
            mer än fjäll, Torne träsk, Malmbanan och några enstaka hus längs
            de 13 milen. Men så fort man har kommit över på den norska sidan
            är det hytter lite varstans i den fantastiska naturen. Norrmännen
            har gjort naturen tillgänglig för folket. Varför går inte det
            här?
          </note>
          <note>
            Därför mottogs beskedet om att strandskyddsreglerna skulle utredas
            med glädje och förhoppningar på många håll, inte minst i mitt
            län. Men utredningen resulterade i ett betänkande som fick glädjeropen
            att komma av sig och övergå till kritik och skepsis – en kritik
            som i alla fall samtliga kommuner i min valkrets står bakom. Det
            är en kritik som handlar om att länsstyrelsernas makt skulle stärkas
            och det efterfrågade kommunala självbestämmandet skulle försvagas.
            Hur blev det så, och var det verkligen regeringens avsikt?
          </note>
          <note>
            Därför, fru talman, dristar jag mig till att fråga statsrådet
            följande, även om statsrådet uppgett att han inte önskar föregripa
            regeringens beredning av ärendet: Kan statsrådet här i dag ge
            några lugnande besked till kommunpolitikerna i min valkrets, Norrbotten?
          </note>
          <note>
            Anf. 3 Miljö- och klimatminister PER BOLUND (MP):
          </note>
          <note>
            Fru talman! Att vi vill ha en positiv utveckling i Norrbotten
            är bortom all tvekan.
          </note>
          <note>
            Jag är glad och stolt över den politik som regeringen har fört.
            Det gäller inte minst de höga klimatambitionerna, som nu genererar
            enorma klimatdrivna investeringar i industrin. Det handlar om
            hundratals miljarder kronor, och man pratar om i storleksordningen
            100 000 nya arbetstillfällen som skulle kunna komma norra Sverige
            till del. Det är någonting som är fantastiskt positivt, och jag
            är väldigt glad för att den gröna politik som vi har drivit nu
            ger upphov till detta. Det gäller bland annat Gällivare men också
            många andra ställen.
          </note>
          <note>
            Det är en enormt spännande utveckling som sker nu, och den gör
            att det också finns behov av att bygga många nya bostäder för
            att kunna ta emot alla de nya arbetstagare som kommer att kunna
            få arbete inom och kring de nya klimatdrivna industrierna.
          </note>
          <note>
            Det är tydligt att omställning ger möjligheter i hela landet.
            Det är någonting som vi har pratat om väldigt länge från regeringen
            och mitt parti. Nu ser vi det hända, vilket är otroligt stimulerande
            och glädjande.
          </note>
          <note>
            Utredningen om strandskyddet är tillsatt med direktiv, och man
            kan genom direktiven dra en del slutsatser om vad vi vill åstadkomma.
            Det viktigaste budskapet är att utredaren ska se över hur man
            kan göra det betydligt enklare att bygga i landsbygdsområden.
            Det handlar om att bygga bostäder, vilket det som sagt finns behov
            av, inte minst i norra Sverige i och med den utveckling vi ser.
            Men det handlar också om exempelvis näringsverksamhet och andra
            verksamheter.
          </note>
          <note>
            Samtidigt är det viktigt i politiken – och det tror jag att Eric
            Palmqvist håller med om – att man kan hålla två bollar i luften
            samtidigt. Det finns utmaningar när det gäller strandskyddet och
            när det gäller möjligheten att värna värdefull natur och att göra
            precis det som Eric Palmqvist efterlyser – göra naturen tillgänglig
            för folket.
          </note>
          <note>
            Vi vet att stränderna är otroligt viktiga miljöer för växter
            och djurliv. Man brukar kalla dem för ekologiska hotspots, där
            väldigt mycket av art ­ rikedomen finns. Därmed är det också viktigt
            att det finns stränder som är tillgängliga för djur och natur.
          </note>
          <note>
            Men det handlar också, och inte minst, om att vi alla som svenska
            medborgare ska kunna använda den allemansrätt som vi har inskriven
            i lagen. Vi ska ha möjlighet att njuta av den svenska naturen
            oavsett om vi har de ekonomiska resurserna att köpa ett eget hus
            eller om vi vill gå på vandringsfärd eller upptäcka naturen med
            våra barn. Det är en princip som jag tycker är väldigt viktig.
          </note>
          <note>
            Vi har nu under pandemin sett hur enormt mycket miljö- och klimat
            ­ engagemanget och inte minst engagemanget för naturen har vuxit
            och hur svenska folket i det närmaste har gått man ur huse för
            att besöka natur ­ områden i närheten och kunna få den kraft och
            energi som naturen ger. Då tycker jag att vi har ett stort ansvar
            att se till att denna möjlighet finns tillgänglig i hela landet.
          </note>
          <note>
            Där är det ändå otvetydigt så att stränder har bebyggts i ganska
            hög takt även i Sverige. Det är verkligen inte så, som en del
            debattörer får det att låta, att det har legat något slags död
            hand över utvecklingen. Tittar man på hur stor del av Sveriges
            kustlinje som är bebyggd ser man att det redan i dag är 28 procent
            av den totala havsstrandlinjen som är påverkad av bebyggelse –
            detta var 2018; det har kanske utvecklats sedan dess. Bara mellan
            2015 och 2018, under ett par års tid, ökade det med knappt 3 procent.
            Med en sådan utveckling är det lätt att se att man på några årtiondens
            sikt inte kommer att ha så stor tillgång till stränder.
          </note>
          <note>
            Detta är någonting som vi måste ta på allvar. Därför är det viktigt
            att kunna ha det här dubbla perspektivet: att kunna göra det lättare
            att bygga i områden där det är ganska lågt befolkningstryck och
            inte så mycket exploateringstryck men samtidigt också kunna se
            till att strandskyddet fungerar i områden i Sverige där det är
            väldigt högt exploateringstryck.
          </note>
          <note>
            Anf. 4 ERIC PALMQVIST (SD):
          </note>
          <note>
            Fru talman! Att det är skillnad på exploateringstrycket längs
            stränder i Sverige är vi alldeles överens om. I min egen valkrets,
            och framför allt i min egen kommun, är ju exploateringstrycket
            exceptionellt lågt. Det är en enormt stor kommun med väldigt liten
            befolkning, så det finns definitivt utrymme att släppa på reglerna
            där.
          </note>
          <note>
            Statsrådet framhåller också de satsningar som görs i Norrbotten.
            Det är satsningar som jag inte sällan framhåller i den här talarstolen.
            När jag flyt ­ tade till Gällivare för 13 år sedan såg det lite
            ut som Tjernobyl, och det är lite värre i dag i och med att man
            avvecklar Malmberget. Jag har för mig att statsrådet själv har
            varit uppe och sett hur det ser ut. Om han inte har varit det
            skulle jag rekommendera statsrådet att göra en resa upp till Gälli
            ­ vare och se hur gruvbrytningen påverkar vår stad, positivt och
            negativt.
          </note>
          <note>
            De investeringar som görs är fantastiska, men det måste också
            till bostäder. Dock ska man inte ha en övertro på folks vilja
            till inflyttning om det inte byggs attraktiva bostäder. Jag har
            själv jobbat i gruvbranschen och sett hur mycket fly in och fly
            out man har. Folk är inte benägna att flytta till Gällivare, då
            man ser det som en arbetskoloni.
          </note>
          <note>
            Strandskyddsreglernas vara eller icke vara, eller snarare deras
            utformning, är ingen ny fråga. Detta är frågor som har behandlats
            i den här kammaren många gånger. Jag sökte på riksdagens hemsida
            i går och fick då 1 600 träffar på ”strandskydd”. Att det är en
            fråga som engagerar är alltså ingen överdrift.
          </note>
          <note>
            En genomlysning och modernisering av strandskyddsreglerna har
            varit efterfrågad länge, och förväntningarna har varit väldigt
            höga. En översyn av strandskyddsreglerna utgjorde också en del
            i den så kallade januari ­ överenskommelsen.
          </note>
          <note>
            Statsrådet konstaterar i sitt svar till mig att det i direktiven
            till Strand ­ skyddsutredningen bland annat framgår att det i
            områden med lågt exploa ­ teringstryck ska vara enklare att få
            bygga strandnära. Vidare säger han att det i sådana områden också
            ska skapas bättre förutsättningar för bostäder och näringsverksamhet
            främst för småföretagare, besöksnäring och gröna näringar.
          </note>
          <note>
            Fru talman! Jag tror att det är många kommunpolitiker som har
            tagit fasta på detta och har höga förväntningar på att regeringen
            nu levererar en proposition som infriar de högt ställda förväntningarna.
          </note>
          <note>
            Jag vet att det är att föregripa regeringens beredning, men samtidigt
            är det i detta läge, då någon proposition ännu inte finns att
            ta ställning till, som det ännu finns utrymme för politiska inspel
            och tid för eftertanke hos dem som arbetar med frågan. Om statsrådet
            tillåter uppmanar jag honom alltså att betrakta en del av det
            jag anför i den här debatten som medskick i det fortsatta arbetet
            med frågan.
          </note>
          <note>
            Eftersom det som statsrådet anger i sitt svar tycks gå stick
            i stäv med hur utredarnas förslag uppfattas av beslutsfattarna
            i många av de berörda kommunerna kvarstår frågan: Kan statsrådet
            här i dag lova att verka för att regeringens slutgiltiga förslag
            inte kommer att besanna de farhågor om minskat kommunalt inflytande
            över strandskyddet som kommunpolitiker ­ na i Norrbotten hyser?
          </note>
          <note>
            Anf. 5 Miljö- och klimatminister PER BOLUND (MP):
          </note>
          <note>
            Fru talman! Jag kan försäkra Eric Palmqvist att jag kommer att
            ta med mig de synpunkter som kommer fram i den här debatten, precis
            som vi också tar med oss de synpunkter som kom in i den remissomgång
            som avslutades i maj.
          </note>
          <note>
            Samtidigt kan jag inte låta bli att konstatera att om man är
            angelägen om att det ska komma fram en proposition som tar steg
            framåt är det ju en fördel om det finns en regering som kan lägga
            fram en sådan proposition. Med tanke på att vi har ett misstroendevotum
            som väntar på måndag får vi väl se hur det går i den frågan. Det
            finns ju en risk att den processen också lägger en del hinder
            i vägen för processen att komma fram med en proposi ­ tion i det
            här fallet. Men det är inte den frågan vi ska debattera här och
            nu.
          </note>
          <note>
            Jag tycker också att det är spännande att se hur vi nu har en
            helt annan landsbygdsutveckling än vad vi haft på många år i Sverige.
            Det är inte utan stolthet jag konstaterar att det är under en
            rödgrön regering som det händer. Vi har många gånger blivit beskyllda
            för att ha en politik som på olika sätt skulle hämma utvecklingen
            i glesbefolkade delar av vårt land. Det är lätt att nu konstatera
            att så inte är fallet, tvärtom.
          </note>
          <note>
            Vi genomför nu en grön omställning med höga klimatmål men också
            med möjlighet till stöd till de stora klimatinvesteringar som
            behöver göras för att byta ut stålproduktionen med kol, som ger
            upphov till ungefär 10 procent av de svenska utsläppen, till att
            i stället producera kol med vätgas utan några som helst koldioxidutsläpp.
            Detta genererar faktiskt nu en enorm utveckling i Sverige. Även
            de investeringar som görs i utbyggnad av förnybar energi runt
            om i vårt land är någonting som verkligen genererar tillväxt och
            kraft långt ifrån Stureplan, ute på de platser där det har funnits
            stora behov av satsningar och investeringar tidigare.
          </note>
          <note>
            Då är också inställningen från januariavtalspartierna att vi
            vill göra det lättare att bygga i områden som haft ett lågt exploateringstryck.
            Det är också det som utredningen har tittat på. Jag skulle önska
            att jag kunde ge Eric Palmqvist tydliga svar, men eftersom vi
            fortfarande håller på att bereda propositionen och inte är färdiga
            med hur den kommer att se ut går det inte att ge några detaljerade
            svar. Det är dock tydligt i utredningen att ambitionen är att
            ge kommunerna mer och inte mindre inflytande. Det är någonting
            som också vägleder vårt arbete med att ta utredningsförslagen
            vidare.
          </note>
          <note>
            Samtidigt vill jag understryka det jag var inne på i ett tidigare
            anför ­ ande: Det finns också stora värden i den fantastiska natur
            som Sverige har. Även där ser vi glädjande nog en utveckling när
            det gäller näringslivet som också genererar väldigt många jobb
            runt om i landet. Det man brukar kalla naturturism är en väldigt
            starkt växande näringsgren i Sverige och ger väldigt många arbetstillfällen,
            som också är långsiktiga. De kommer ju att vara kvar. En gruva
            finns där så länge som mineralerna är tillgängliga, men därefter
            kommer jobben inte att finnas kvar. Däremot ger naturturism, som
            bygger på natur som vi kan värna och se till att den finns kvar,
            jobb som är beständiga. Den ger också väldigt mycket kringaktiviteter
            i hotellbranschen och restaurangbranschen. Den ger helt enkelt
            positiva effekter för näringslivet i hela området.
          </note>
          <note>
            Där är det också lika självklart att det är svårt att bedriva
            naturturism om man inte har en värdefull och tillgänglig natur
            att bedriva den i. Åter ­ igen finns det alltså starka skäl att
            ha blicken åt två håll samtidigt, att också se hur viktigt det
            är att ha en natur som är tillgänglig för svenska folket och även
            besökare från andra länder.
          </note>
          <note>
            Jag är otroligt stolt över den svenska allemansrätten, men jag
            ser också att den inte kan bevaras och vara för evigt om man inte
            också vidtar åtgär ­ der för att se till att den kan efterlevas
            i praktiken. För att allemansrätten ska kunna efterlevas är det
            också viktigt att det finns tillgång till mark ­ områden där man
            faktiskt kan vara ute i naturen. Det vill vi också värna.
          </note>
          <note>
            Anf. 6 ERIC PALMQVIST (SD):
          </note>
          <note>
            Fru talman! Tack, statsrådet, för det svaret! Mycket av det miljö-
            och klimatministern säger om strandskyddet här i dag låter väldigt
            bra. Det kan väl i sammanhanget påpekas att det inte är signifikant
            för vad jag brukar anse om de åsikter och argument som Miljöpartiets
            statsråd och ledamöter anför i sina debatter.
          </note>
          <note>
            Jag vill egentligen tro och hoppas på att statsrådet i just den
            här frågan har de bästa av intentioner för de berörda svenska
            landsbygdskommunerna. Trots detta är det något som skaver, och
            det är vetskapen om att många kommunpolitiker runt om i vårt land
            oroas av och uttrycker besvikelse över det som föreslås i utredningens
            betänkande.
          </note>
          <note>
            Jag hoppas att vi när vi väl ser regeringens proposition kan
            konstatera att oron var obefogad och att regeringen har hörsammat
            kritiken och landat i välavvägda ställningstaganden. Om inte får
            vi säkert anledning att debattera de nya strandskyddsreglerna
            här i denna kammare under nästa riks ­ möte, givet att regeringen
            inte entledigas efter de begivenheter som äger rum här i kammaren
            på måndag.
          </note>
          <note>
            Med det sagt, fru talman, ser jag fram emot regeringens kommande
            förslag till strandskyddsregler. Jag, och många med mig, hoppas
            trots allt på att det kommer att leva upp till förväntningarna.
            Hur det blir med den saken får vi se.
          </note>
          <note>
            Jag har ingen avslutande fråga i denna interpellationsdebatt,
            men efter ­ som det här med stor sannolikhet är min sista debatt
            med miljö- och klimatministern före riksdagens sommaruppehåll
            passar jag på att redan nu önska honom en behaglig och coronasäker
            sommar, även om jag utgår ifrån att han ännu har mycket arbete
            framför sig innan han går på sin sommarledighet.
          </note>
          <note>
            Anf. 7 Miljö- och klimatminister PER BOLUND (MP):
          </note>
          <note>
            Fru talman! Den oro som Eric Palmqvist ger uttryck för tar vi
            såklart på största allvar. Samtidigt är det viktigt att poängtera
            att när man till exempel tittar på remissutfallet är det tydligt
            att oron går åt två olika håll. Det finns också en oro över vad
            som kommer att kunna hända just med värnandet av strandskyddets
            syften.
          </note>
          <note>
            Vi har haft ett strandskydd ända sedan mitten av 70-talet som
            har varit viktigt för att se till att det i Sverige finns stränder
            som är tillgängliga både för friluftslivet, som vi ju som folk
            uppskattar väldigt mycket, och för naturlivet som vi också har
            ett uppdrag att värna. Vi har ju i den här riksdagen ställt oss
            bakom mål om att vi ska ha ett levande djur- och växtliv, och
            det är någonting som vi tar på största allvar.
          </note>
          <note>
            Ibland har man en känsla av att debatten i politiken blir mer
            och mer polariserad och att lägren inte förmår att mötas. Det
            oroas jag över. Där ser jag som min och regeringens uppgift att
            tillsammans med våra sam ­ arbetspartier faktiskt visa att det
            går att hitta vägar för att förena olika intressen och att det
            går att ha två syften och uppnå dem samtidigt.
          </note>
          <note>
            Det bör gå att göra det enklare att bygga i glesa delar av landet
            där det finns få människor och många sjöar som man också har behov
            av att ha tillgång till och samtidigt skärpa strandskyddsreglerna
            där vi vet att ex ­ ploateringstrycket har varit stort och stora
            delar av strandområdena redan har bebyggts. Människor som inte
            har en ekonomi som gör att de kan köpa en strandtomt ska också
            ha möjlighet och rätt att kunna njuta av det fantas ­ tiska som
            svenska stränder ger. Det är vår ambition att kunna visa att detta
            går att förena.
          </note>
          <note>
            Med detta vill jag också önska Eric Palmqvist en väldigt trevlig,
            vilsam och coronasäker sommar.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:731 om statligt stöd till
            klimatskadlig verksamhet
          </note>
          <note>
            Anf. 8 Miljö- och klimatminister PER BOLUND (MP):
          </note>
          <note>
            Fru talman! Lorena Delgado Varas har frågat energi- och digitalise
            ­ ringsministern vilka åtgärder statsrådet kommer att vidta för
            att säkra att statliga stöd inte riskera r att gå till klimatskadlig
            verksamhet. Arbetet inom regeringen är så fördelat att det är
            jag som ska svara på interpellationen.
          </note>
          <note>
            Jag håller helt med Lorena Delgado Varas om att statliga stöd
            inte ska gå till klimatskadlig verksamhet. Tvärtom lägger klimatlagen,
            som antogs 2018, ett ansvar på nuvarande och framtida regeringar
            att föra en politik som utgår från klimatmålen.
          </note>
          <note>
            Det stöd som Lorena Delgado Varas här syftar på avser bidrag
            som Energimyndigheten betalar ut genom Industriklivet med syfte
            att påskynda projekt för att hitta och utveckla fossilfria lösningar.
          </note>
          <note>
            För att nå Sveriges mål att senast 2045 inte ha några nettoutsläpp
            av växthusgaser till atmosfären och att därefter uppnå negativa
            utsläpp är in ­ dustrins omställning helt central. För att industrin
            ska kunna ställa om krävs omfattande investeringar i ny teknik
            som ofta inte är kommersialise ­ rad. Därför lanserade regeringen
            2017 Industriklivet. Det är en långsiktig satsning för att stötta
            företag att utveckla lösningar för att minska de pro ­ cessrelaterade
            utsläppen inom industrin som ofta är svåra att komma åt .
          </note>
          <note>
            Sedan dess har Industriklivet breddats två gånger och kan nu
            även ge s töd till tekniker för s å kallade negativa utsläpp samt
            sedan i år till andra industriprojekt som på ett väsentligt sätt
            kan bidra till att nå klimatmålen, såsom produktion av biodrivmedel,
            plastreturraffinaderier, vätgasproduk ­ tion och batteriproduktion.
            Dessutom ska stöd kunna ges till åtgärder som bidrar till att
            minska sådana utsläpp av växthusgaser som indirekt är kopplade
            till industrins processer.
          </note>
          <note>
            Finansieringen genom Industriklivet är direkt riktad till de
            specifika projekt som g enomf örs i Sverige för industrins klimatomställning.
            Det stöd som Lorena Delgado Varas tar upp är riktat specifikt
            till Preems olika projekt för klimatomställning. Stöd betalas
            alltså inte ut för företagets fos ­ sila verksamhet och inte heller
            till fossilverksamhet i andra bolag inom samma koncern . Stöden
            från Industriklivet följs upp noga av Energimyn ­ digheten genom
            krav på redovisningar av hur projektmedel används samt måluppfyllelse
            för projektet. Energimyndigheten gör även stickprov med revisioner.
          </note>
          <note>
            Att tung industri och, som i detta fall, drivmedelsföretag står
            för en betydande del av Sveriges klimatutsläpp är ett faktum.
            Att stötta p rojekt och innovationer som underlättar och påskyndar
            deras utveckling från fossilt till f örnybart är därför helt centralt
            om vi inte vill riskera att Sveriges ekonomi förlorar samtidigt
            som de globala klimatutsläppen bara fortsätter att öka. Potentialen
            i industrins omställning är enorm.
          </note>
          <note>
            Detta gäller naturligtvis också i andra länder än Sverige. Sverige
            driv er på för att de internationella och europeiska regelverken
            för bl and annat exportkrediter och annan offentlig handelsfinansiering
            ska bidra till hållbarhet och uppfyllandet av Parisavtalet. Exempelvis
            ska svenska exportkrediter inte gå till prospektering och utvinning
            av fossila bränslen från 2022. Vi bygger också en koalition, Export
            Finance for Future , med likasinnade länder som tillsammans vill
            gå i täten för en grönare klimatfinansiering.
          </note>
          <note>
            Vi driver också frågan om industrins omställning globalt, exempelvis
            genom ledarskapsgruppen för industrins omställning, Lead i t,
            och lyfter upp Industriklivet och svenska företags omställning
            i internationella sammanhang och genom våra ambassader världen
            över. Sverige arbetar också för att EU:s handels- och samarbetsavtal
            med tredjeland ska bidra till klimatomställningen och uppfyllandet
            av Parisavtalet.
          </note>
          <note>
            Anf. 9 LORENA DELGADO VARAS (V):
          </note>
          <note>
            Fru talman! Tack för svaret, minister Bolund!
          </note>
          <note>
            Jag känner väl till att ambitionen finns att statliga investeringar,
            bidrag, garantier och så vidare inte ska g å till att främja fossilproduktion
            eller energi genom fossila medel. Men vi är inte riktigt där ännu.
            Det här är riktigt stora företag med stora investeringar som såklart
            i första hand drivs av vinstbehovet. Vi skulle önska att fossiltiden
            var förbi, men de här företagen ser ändå att det finns en vinst
            som de inte vill missa och även är villiga att fortsätta investera
            för att nå.
          </note>
          <note>
            Jag vill bara påminna om att statliga myndigheter inte alltid
            har varit så tydliga med hur de investerar eller bidrar. Men det
            är faktiskt inte det som är frågan här. Eftersom företag hela
            tiden söker efter att maximera vinsten kan vi anta att vi kommer
            att se fler och fler sådana här lösningar som Preem har, det vill
            säga att man skapar dotterbolag för att sköta den fossila verksamheten
            och på så sätt inte missa r möjligheten att skapa vinst åt båda
            hållen.
          </note>
          <note>
            Nu får Preem miljoner i klimatbidrag för sina projekt med det
            fossilfria. Men med andra handen startar de oljeutvinning i Elfenbenskusten.
            I dag går Preem back, och man har räddat verksamheten tack vare
            andra statliga bidrag såsom till korttidspermitteringar. Jag menar
            inte att man ska lägga ned allt från en dag till en annan, men
            vi kan inte heller förlänga processen med lösningar som gör att
            företagen hittar vägar att hela tiden maximera vinsten utan att
            ta klimatfrågan på allvar.
          </note>
          <note>
            Borde det inte finnas andra krav, till exempel att man, för att
            kunna ta del av stöd till projekt som bidrar till omställningen,
            inte kan utöka den fossila verksamheten i alla bolag under moderbolaget?
          </note>
          <note>
            I dag har företagen extremt snåriga ägarskap och komplicerade
            internationella organisationer. Det finns anledning ar till att
            det görs på det här sättet : dels att man vill kringgå ansvar
            inom både miljö och mänskliga rättigheter , dels såklart att man
            vill kunna flytta vinster. I den här kontexten undrar jag hur
            väl implementera t det är inom myndighete r , till exempel Energimyndigheten,
            att syna när företag försöker ”greenwasha”?
          </note>
          <note>
            Företag som inte bryr sig om klimatet får det ju svårare här
            hemma, men hur blir det om dessa företag genom dessa komplicerade
            organisa ­ tioner ändå upprätthåller en image här för att sedan
            fortsätta med klimat ­ fientlig verksamhet i tredjeländer och
            kringgå klimatlagstiftningar genom komplicerade företagsstrukturer?
            Experter på sådana upplägg finns inom olje-, gas- och gruvnäringen,
            som är de mest klimatskadliga näringarna.
          </note>
          <note>
            Anf. 10 Miljö- och klimatminister PER BOLUND (MP):
          </note>
          <note>
            Fru talman! Tack, Lorena Delgado Varas, för en otroligt viktig
            fråga!
          </note>
          <note>
            Jag kan försäkra dig om att regeringens ambition inte är att
            göra små förändringar och nöja sig med att företag ska göra lite
            gröna investeringar vid sidan av och sedan fortsätta med sin verksamhet
            som vanligt. Då tror jag att man har missat hela den debatt som
            har pågått när det gäller den svenska klimatlagen och hela klimatramverket,
            som ju entydigt syftar till att gå över från ett fossilt samhälle,
            där vi tyvärr fortfarande är, till ett förnybart, hållbart och
            fossilfritt samhälle. Den riktningen och vägen finns det ingen
            som helst tvekan om. Det är dit vi ska.
          </note>
          <note>
            Däremot måste vi fundera över vilken som är den bästa, effektivaste
            och snabbaste vägen för att också nå dit. Det kan man se på olika
            sätt. Ett sätt, som jag tolkar det som att Lorena Delgado Varas
            menar, är att inga företag som i dag håller på med fossil verksamhet
            ska kunna få några stöd för att utveckla hållbara produktionsanläggningar.
            Det tror jag är en farlig ­ väg. Jag tror att det är en väg som
            skulle leda till en väldigt långsam om ­ ställning. Det innebär
            ju att nya företag måste växa upp som från början är helt och
            hållet inriktade på bara förnybar produktion och hållbar elproduk
            ­ tion och att de skulle ersätta de gamla, fossila bolagen.
          </note>
          <note>
            Min förhoppning är att vi i framtiden inte ska ha några fossila
            bolag över huvud taget och att de bolag som i dag bedriver fossil
            verksamhet faktiskt ska ställa om till att bli hållbara. Det är
            också exakt detta som vi ställer krav på. Vi ställer i klimatlagen
            krav på att Sverige inte ska ha några nettoutsläpp av växthusgaser
            om bara 24 år. Det är en snabb omställningstakt.
          </note>
          <note>
            Jag hoppas så klart att det går ännu snabbare, och vi ser nu
            en utveck ­ ling som är fantastisk när det gäller hur nya tekniker
            utvecklas som faktiskt ger oss lösningar på sådant som vi inte
            har haft svar på förut. Hur ska vi kunna producera det vi behöver
            i form av stål, cement eller för den delen energi utan de fossila
            bränslena, som ju tyvärr har varit kärnan i det framväxande industrisamhället?
          </note>
          <note>
            Vi ska minnas att 80 procent av världens energi – det är någonstans
            i den storleksordningen – fortfarande är fossil. Att bortse från
            att den historien finns och säga att vi ska bygga något helt nytt
            där inga av de tidigare aktörerna är aktiva tror jag skulle leda
            till att vi inte har en chans att nå de globala miljömålen. Tvärtom
            är min förhoppning att de som har varit fossila ska ta steget
            att i stället bli hållbara och förnybara.
          </note>
          <note>
            Men vi har inte bara klimatlagen på svenskt område utan också
            Parisavtalet på global nivå, som trycker på i samma riktning.
            Där är ju Sveriges röst väldigt stark internationellt för att
            öka takten och göra mer, inom EU men också internationellt.
          </note>
          <note>
            Nu ska länderna ta fram planer för hur de ska minska sina utsläpp
            och komma med sina nationella bidrag för att minska klimatpåverkan.
            Vi kommer att vara pådrivande för att ha en så hög ambitionsnivå
            som över huvud taget är möjlig.
          </note>
          <note>
            En sanning som jag tror att vi måste kunna enas om är också att
            om det inte finns pusselbitar att lägga pusslet för det hållbara
            samhället med, om det inte finns tekniker som faktiskt kan ta
            över efter de fossila, kommer vi inte att ha en chans att komma
            framåt. Det är just genom att ge statligt stöd till att utveckla
            de hållbara nya teknikerna som det finns en möjlighet att göra
            omställningen.
          </note>
          <note>
            Om vi skulle sitta passiva och säga att vi nöjer oss med lagstiftning
            och att ni sedan får hantera detta bäst ni vill – ja, då är jag
            rädd för att vi aldrig skulle ha fått se den utveckling som vi
            ser nu, där vi ju börjar hitta lösningarna.
          </note>
          <note>
            Vi ser också hur företag inte håller fast vid det gamla. De säger
            inte att de vill fortsätta att vara fossilbaserade, utan tvärtom
            säger de att de ser att utvecklingen är att de måste bli hållbara.
          </note>
          <note>
            Volvo, som är Sveriges största biltillverkare, har ju sagt att
            man helt och hållet ska gå över till elbilar. Det hade inte varit
            möjligt om inte svenska staten också hade sett till att det fanns
            en marknad för elbilar och laddhybrider som möjliggör att man
            kan ta det steget. Vi ser nu hur företag går över till fossilfritt
            stål och minskar sina utsläpp. Det är en utveckling som jag välkomnar.
          </note>
          <note>
            Anf. 11 LORENA DELGADO VARAS (V):
          </note>
          <note>
            Fru talman! Självklart vill jag inte hämma omställningen, men
            jag oroas av att man mer och mer flyttar ut verksamheter.
          </note>
          <note>
            Jag är säker på att ministern håller med om att det i dag krävs
            mycket mer för att följa upp, granska och proaktivt arbeta för
            att få företagen att ta ansvar, oavsett storlek och organisation.
          </note>
          <note>
            Tyvärr tror jag att man helst av allt inte vill gå in i snåret
            med interna ­ tionella strukturer och vad det gör med vårt ansvar
            i klimatfrågan. I detta kan man inte ge stuprörssvar. Det räcker
            inte att svara att stödet till projekten leder till minskade utsläpp
            när Preem samtidigt utökar utsläppen i andra delar av världen.
            Här måste man avkräva ett reellt ansvar genom att se till att
            kraven sträcker sig genom hela företagsstrukturen.
          </note>
          <note>
            Självklart finns det väldigt många företag som tar sitt ansvar
            och ställer om, men det finns också företag som inte borde gagnas
            av dessa bidrag när de skapar strukturer för att driva klimatskadlig
            verksamhet vidare.
          </note>
          <note>
            Anf. 12 Miljö- och klimatminister PER BOLUND (MP):
          </note>
          <note>
            Fru talman! Om Lorena Delgado Varas har låtit sig missledas till
            att tro att jag skulle vara nöjd med att bara ge stöd och sedan
            se företagen fortsätta med sin verksamhet som förut har jag inte
            varit tillräckligt tydlig. Självklart är det inte detta som är
            regeringens ambition.
          </note>
          <note>
            Stöden är ämnade att just skapa förutsättningar för den omställning
            som vi ser som helt nödvändig och som vi också ser innebär en
            enorm möjlighet för nya arbeten för en ny hållbar ekonomi i Sverige.
            Det är ju genom dessa stöd och genom den tydliga riktning som
            regeringen har när det gäller att vi faktiskt ska ha nollutsläpp
            i Sverige som vi nu ser en enorm våg av investeringar svepa över
            hela vårt land.
          </note>
          <note>
            Inte minst i norra Sverige talar man nu om 100 000 nya arbetstillfällen
            på grund av ett antal projekt för fossilfritt stål, elbilsbatterifabriker,
            bio ­ raffinaderier och elbilstillverkare. På punkt efter punkt
            ser vi hur vi bygger upp den nya hållbarheten i ekonomin, och
            det är just på grund av reger ­ ingens engagemang. Vi visar att
            vi menar allvar. Vi lyckas samla brett stöd i riksdagen kring
            ett nollutsläppsmål om bara 24 år. Men vi är också en möjliggörande
            kraft. Vi gör det också möjligt för företagare att göra de investeringar
            som krävs.
          </note>
          <note>
            Sammantaget har detta en enorm utvecklingspotential som jag är
            väldigt stolt över. Sedan jobbar vi verkligen med att också ställa
            krav i andra ändan. Det kan jag garantera. Till exempel har vi
            nu beslutat att inga företag som exporterar från Sverige ska kunna
            få exportkrediter för fossila verksamheter. Väljer man att hålla
            fast vid gamla principer och stå kvar i det fossila samhället
            och de fossila teknikerna kan man inte räkna med statens stöd
            för det.
          </note>
          <note>
            I det här sammanhanget är det också viktigt att påminna om att
            vi har ett stort ansvar för att avveckla fossila subventioner.
            Det är någonting som regeringen också har ägnat sig åt med stor
            kraft. Det gör att ekonomin för att fortsätta i gamla hjulspår
            hela tiden försämras.
          </note>
          <note>
            Vi har till exempel slopat nedsättningen för diesel i gruvindustriell
            verksamhet, vilket gör att det nu pågår en elektrifieringsvåg
            också i gruvnäringen i Sverige. Vi har slopat nedsättningen för
            uppvärmningsbränslen inom industrin och jord-, skogs- och vattenbruk,
            vilket gör att man till exempel går från gamla oljepannor till
            exempelvis pelletspannor i växthus- och jordbruksverksamhet.
          </note>
          <note>
            Vi har höjt skatten på fossila bränslen i kraftvärmeverk, vilket
            har gjort att vi äntligen har kunnat stänga de sista kolkraftverken
            i Sverige. Moderaterna kämpade emot och ville att vi inte skulle
            ta det steget, men jag är glad att vi tog det. Därmed har vi också
            kraftigt minskat utsläppen från energiproduktionen i Sverige.
          </note>
          <note>
            Vi har gjort justeringar när det gäller förmånsvärdet för personbilar,
            vilket också har föranlett väldigt mycket kritik från dem som
            vill ha skatte ­ subventioner för att köpa bilar. Vi tycker att
            det är bättre att man betalar för det på egen hand samtidigt som
            vi har en styrning för att man ska köpa de allra miljöbästa bilarna.
            Även där ligger Sverige i framkant. Vi är väl på plats 3 i världen
            när det gäller försäljningen av el- och laddhybridbilar. Det är
            en väldigt snabb omställning som sker där också.
          </note>
          <note>
            Vi har också infört en skatt på avfallsförbränning som styr mot
            en mer cirkulär ekonomi. Vi har infört en skatt på flygande för
            att även flyget ska betala för sin klimatpåverkan.
          </note>
          <note>
            På punkt efter punkt höjer vi trycket på dem som i dag har en
            starkt fossilberoende verksamhet att gå över till att bli förnybara.
            Men en viktig pusselbit som behöver finnas med är att stötta det
            hållbara, det som är en del av framtidens lösningar. Där är jag
            lite bekymrad över att Lorena Del ­ gado Varas tycks hålla fast
            vid att man måste ha en perfekt verksamhet från början för att
            kunna få stöd.
          </note>
          <note>
            Detta förstår jag inte riktigt. Stöden är ju till för omställning.
            De är ju till för att man ska gå från att vara en utsläppare som
            bidrar till klimatproblemen till att bli en del av lösningen.
            Genom dessa stöd ser vi nu hur de nya utvecklingslösningarna kommer
            på plats. Det är jag väldigt stolt över.
          </note>
          <note>
            Anf. 13 LORENA DELGADO VARAS (V):
          </note>
          <note>
            Fru talman! Jag tror att ministern har missförstått mig. Jag
            menar inte att företagen ska vara perfekta innan de kan söka de
            olika klimatbidragen. Däremot skulle jag vilja se att företagen
            åtminstone tar ansvaret att inte utöka den klimatfarliga verksamheten,
            det vill säga att man inte här jobbar för att utveckla företaget
            framåt samtidigt som man öppnar nya oljeraffinaderier i andra
            delar av världen.
          </note>
          <note>
            Exemplen som ministern tog upp är nationella. Egentligen hittar
            vi de stora klimatfientliga verksamheterna utanför våra gränser.
            Jag menar abso ­ lut inte att förändringarna behöver ske på en
            dag. Men klimatavtrycken ska definitivt inte försämras åt ett
            annat håll. Jag befarar att vi missar det om vi har stuprörstänk.
            Det var det som föranledde frågan, eftersom vi ändå har gett flera
            miljoner till Preem samtidigt som de öppnar ny oljeverksam ­ het.
          </note>
          <note>
            Slutligen undrar jag om ministern har haft samtal med Preem angående
            miljonbidragen när det uppdagades i medier att de samtidigt öppnade
            olje ­ verksamhet i Elfenbenskusten.
          </note>
          <note>
            Anf. 14 Miljö- och klimatminister PER BOLUND (MP):
          </note>
          <note>
            Fru talman! Det är som tur inte så regeringsarbete försiggår,
            att jag har en stor påse pengar som jag sedan delar ut till företag
            efter att ha diskuterat med dem. Vi lägger fram en budget och
            sätter ramarna, och vi ger uppdrag till myndigheterna att fördela
            anslagen med tydliga syften.
          </note>
          <note>
            Det tydliga syftet kan ingen tveka om. Det tydliga syftet är
            att minska utsläppen och minska klimatpåverkan. Det är också den
            effekt som det får. Nu ser vi en utveckling där vi för första
            gången kan lösa några av de allra svåraste problemen när det gäller
            att nå ett hållbart fossilfritt samhälle.
          </note>
          <note>
            Vi vet att de tunga industrierna länge har betraktats som närmast
            omöjliga att göra omställningen i. På grund av regeringens väldigt
            starka driv för att ställa krav men också regeringens stöd börjar
            vi nu se lösningarna. Det är fantastiskt.
          </note>
          <note>
            Vi ser också att Sverige går först i den utvecklingen. Vi ser
            att många andra länder tittar med avund på Sverige. Delegationer
            kommer hit för att titta på hur vi hittar de lösningarna.
          </note>
          <note>
            Jag tror att det inte hade varit möjligt om vi först hade ställt
            krav på att man måste ha en fossilfri verksamhet. Det är just
            genom att visa på att teknikerna kommer som vi ger förutsättningar
            för företagen att ta klivet över till att bli fossilfria.
          </note>
          <note>
            Kan vi lyckas med det i Sverige kan vi lyckas med det också interna
            ­ tionellt. Då kan vi se till att vi når Parisavtalets mål. Där
            ser jag att vi i Sverige har vår viktigaste uppgift i att vara
            en föregångare som visar att det är möjligt.
          </note>
          <note>
            Jag är väldigt glad och stolt över att det är där vi är just
            nu. Ursula von der Leyen lyfte upp ett projekt inom industrin
            i sitt State of the European Union-tal, och det var det svenska
            projektet med stål utan kol. Det gör att världens ögon riktas
            mot Sverige.
          </note>
          <note>
            Det är många som vill följa i våra fotspår. Vi kan göra väldigt
            stor nytta, inte bara genom att ta vårt klimatansvar här utan
            också med att hjälpa världen att lösa sina klimatproblem.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:745 om entreprenadberg och
            tunnelbanans utbyggnad
          </note>
          <note>
            Anf. 15 Miljö- och klimatminister PER BOLUND (MP):
          </note>
          <note>
            Fru talman! Camilla Brodin har frågat mig om jag avser att vidta
            några åtgärder för att i närtid säkerställa att entreprenadberg
            klassas som en biprodukt som ingår i en cirkulationsprocess för
            det pågående tunnelbanebygget.
          </note>
          <note>
            Jag vill inledningsvis konstatera att nyttjandet av restprodukter
            , oavsett var de uppstår eller hur de klassificeras , är en viktig
            del i omställningen till en cirkulär ekonomi. Det är en omställning
            som har stor potential att minska resursanvändningen och antalet
            transporter och därmed klimat ‑ och miljöpåverkan.
          </note>
          <note>
            Vidare är jag och regeringen väl medvetna om situationen när
            det gäller entreprenadberg och de konsekvenser för utbyggnaden
            av tunnelbanan och annan infrastruktur som lagstiftningen innebär.
            Det är en viktig anledning till att regeringen har tagit flera
            initiativ till att skapa bättre förutsättningar för hanteringen
            av bland annat entreprenadberg.
          </note>
          <note>
            Bland annat har Naturvårdsverket fått i uppdrag att göra en bred
            över ­ syn av hanteringen av schaktmassor och andra naturliga
            material som till exempel entreprenadberg. I uppdraget ingår bland
            annat att analysera om resursanvändningen kan effektiviseras,
            om det finns kostnader som inte är miljömässigt motiverade och
            om det finns en miljöpåverkan som kan und ­ vikas. Naturvårdsverket
            ska även undersöka hur man gör i andra länder. Med detta som underlag
            ska Naturvårdsverket föreslå åtgärder för att åstadkomma en förbättrad
            och kostnadseffektiv hantering av schakt ­ massorna.
          </note>
          <note>
            Naturvårdsverket har också fått i uppdrag att bedöma om det skulle
            kunna vara aktuellt att ta fram nationella kriterier för när avfall
            inte längre är avfall, det vill säga vad som krävs för att något
            som är avfall inte längre ska betraktas som det.
          </note>
          <note>
            I promemorian Ordning och reda på avfallet , som nyligen varit
            ute på remiss, har Miljödepartementet föreslagit regeländringar
            för att förebygga att avfallet hanteras bristfälligt och att kostnaderna
            hamnar på kommunen eller den enskilde. Reglerna förtydligas också,
            vilket underlättar för tillsynsmyndigheterna. Det är också viktigt
            att seriösa verksamhetsutövare kan bedriva sin verksamhet på ett
            effektivt sätt. Därför har undantag från anmälnings- och tillståndsplikt
            föreslagits för när avfall som schakta t s ur, som till exempel
            entreprenadberg, används igen i anslutning till samma plats.
          </note>
          <note>
            Syftet med avfallsbegreppet och tillhörande lagstiftning är att
            reglera hanteringen av det som någon har för avsikt att göra sig
            av med så att mil ­ jön och människors hälsa kan skyddas. Vad
            som är avfall regleras i avfallsdirektivet, och vi kan inte tillämpa
            en annan definition i Sverige. Det är domstolarnas och inte regeringens
            sak att pröva om det är fråga om avfall utifrån de förutsättningar
            som råder i varje enskilt fall.
          </note>
          <note>
            Camilla Brodin har även frågat mig hur jag avser att hantera
            fördyr ing ­ ar som riskerar att uppstå i samband med tunnelbanans
            utbyggnad mot bakgrund av nuvarande omklassificering av entreprenadberg.
            D en praxis om entreprenadbergs klassificering som utvecklas är
            domstolarnas tolkning av EU-rätten. Regeringen kan inte kompensera
            enskilda parter för ökade kostnader som uppstår p å grund av d
            omstolspraxis .
          </note>
          <note>
            Avslutningsvis, regeringen har alltså vidtagit en rad åtgärder
            i syfte att förbättra och effektivisera hanteringen av bland annat
            entreprenadberg. De uppdrag som Naturvårdsverket har fått är omfattande
            och kräver tid och noggranna överväganden. Det återstår att se
            vilken betydelse som resultatet av uppdragen får för entreprenadberg.
            Men jag är övertygad om att vi med dessa som grund kan ta ytterligare
            steg i vårt arbete för en cirkulär ekonomi.
          </note>
          <note>
            Anf. 16 CAMILLA BRODIN (KD):
          </note>
          <note>
            Fru talman! Först vill jag tacka Per Bolund för svaret som han
            har gett på min interpellation om entreprenadberg.
          </note>
          <note>
            Vi kan snabbt bocka av några mycket viktiga punkter där jag tror
            mig veta att vi är ganska hyfsat överens och inte spilla tid på
            de m . V i är positiva till utbyggnaden av tunnelbanan i Stockholm.
            Vi omfamnar cirkulär ekonomi som en god möjlighet att minska klimatbelastningen.
            Vi är lojala mot Sveriges åtagande att EU-direktiv lägger grunden
            för vår lagstiftning. Vi vill heller inte ha ett samhälle där
            politiker styr domstolar. Här finns det inga skavsår mellan kristdemokrater
            och miljöpartister.
          </note>
          <note>
            Varför har jag då interpellerat? Sedan några år har Naturvårdsverket
            valt att göra en omtolkning av avfallsdirektivet med innebörden
            att entreprenadberg inte ska kunna klassas som en biprodukt i
            en produktionsprocess utan ska anses vara avfall. Det som vid
            första anblick bara ses som en administrativ teknikalitet ger
            en dramatisk påverkan på verkligheten när det gäller villkoren
            för att till exempel bygga ut tunnelbanan i Stockholm.
          </note>
          <note>
            En beräkning visar att projektet kan fördyras med drygt 20 miljarder
            kronor som en konsekvens av att bergmassorna beläggs med avfallsskatt.
            Man måste betala deponiavgift, och av praktiska skäl tvingas man
            till långa transporter. Förutom att det orsak a r koldioxidutsläpp
            motsvarande det svenska inrikesflyget under ett år blir det också
            stora ekonomiska fördyringar.
          </note>
          <note>
            Får då inte miljön kosta någonting? Det är klart att den får.
            Men då ska vi också få någonting för de pengarna, nämligen en
            bättre miljö. Det får vi inte här. Tvärtom riskerar vi att försämra
            vårt lands möjligheter till en cirkulär ekonomi genom den tolkning
            som Naturvårdsverket har gjort när det gäller avfallsdirektivet.
          </note>
          <note>
            Vi får flera signaler från näringslivet som säger att de vill
            vara med och bidra till ett hållbart samhälle. Jag tror på att
            vi i grunden har väldigt seriö ­ sa aktörer som menar vad de säger.
            De lever inte i ett vakuum utan inser att de i stället måste agera
            med förvaltarskap som en ledstjärna.
          </note>
          <note>
            Jag blir lite bekymrad när jag samtidigt får signaler från näringslivet
            om att det har blivit svårare att vara cirkulär och att tolkningen
            av lagar och direktiv sätter käppar i hjulet.
          </note>
          <note>
            När vi tittar på hur Naturvårdsverket sedan några år har valt
            att driva dessa frågor kan jag inte frigöra mig från tanken att
            vi här ser en juridisk vattenplaning. Det saknas en övertygande
            legal grund för att klassa entreprenadberg som avfall på det sätt
            som Naturvårdsverket har gjort de senaste åren. De svenska domstolarna
            landar rimligtvis i domslut utifrån de riktlinjer som utgår från
            Naturvårdsverkets tolkning av avfallsdirektivet. Men vi ser nu
            mer och mer vilka orimliga effekter det faktiskt blir för miljön,
            för den cirkulära ekonomin och för tunnelbanans kostnadsutveckling.
          </note>
          <note>
            Det är bra att regeringen har gett i uppdrag till Naturvårdsverket
            att titta på andra länder. Jag är övertygad om att vi kommer att
            lära oss en hel del av det. Ett påstående från mig är att Finland
            kan ge oss värdefulla erfarenheter. Jag tror att även Tyskland
            och Nederländerna är ett par exempel som vi kan lära oss av. Det
            intressanta är ju hur andra EU-länder, som också måste följa avfallsdirektivet,
            lyckas bättre än vad vi gör med den nuvarande tolkningen av direktivet
            som Naturvårdsverket gjort.
          </note>
          <note>
            Låt mig vara tydlig: Vi har inga problem med avfallsdirektivet
            på denna punkt. Förändringsdirektivet som kom för ett par år sedan
            var dessutom en förbättring som bottnar i en bra ambition att
            underlätta möjligheterna till cirkulär ekonomi. Men när man går
            vilse trots att man har en karta kan man liksom inte slänga kartan,
            utan då måste man bli duktigare på att läsa och tolka den.
          </note>
          <note>
            Anf. 17 Miljö- och klimatminister PER BOLUND (MP):
          </note>
          <note>
            Fru talman! Jag vill tacka Camilla Brodin för en väldigt viktig
            fråga som också engagerar regeringen. Det är inte varje dag vi
            ger den här typen av uppdrag till en myndighet, utan det är för
            att vi ser med allvar på den här frågan. Vi har också stora investeringar
            som behöver göras i vårt land, och därför ska vi på alla sätt
            möjliggöra dem och inte lägga hinder i vägen.
          </note>
          <note>
            Samtidigt har vi, som Camilla Brodin också säger i sitt inlägg,
            en gemensam EU-lagstiftning som lägger grunden för vad vi får
            och inte får göra, vilket också gäller alla andra EU-länder. Det
            kan vi inte bortse från, utan det är den grund vi måste stå på.
            Avfallsdirektivet har ganska nyligen reviderats. Man såg då ingen
            anledning att göra några stora förändringar i det, så det kommer
            inte att förändras i närtid.
          </note>
          <note>
            Däremot har vi som sagt gett Naturvårdsverket i uppdrag att titta
            på vilka rörelsemöjligheter och vilken mån man faktiskt har för
            att göra en annan bedömning. I det arbetet ska man också titta
            just på hur frågan hanteras i andra länder. Skulle det vara så
            att andra länder har hittat andra sätt än Sverige att hantera
            till exempel bergmassor på är det en viktig lärdom. Om det är
            någonting som fungerar inom EU-rättens ramar skulle Sverige kunna
            göra på motsvarande sätt.
          </note>
          <note>
            Ambitionen delar vi absolut. Vi ska ha en avfallslagstiftning
            som verkligen gör nytta när det gäller att skydda miljön och människors
            hälsa. Det är också viktigt att poängtera att detta inte är självklart.
            Vi har sett en hel del avfallsskandaler i Sverige under de senaste
            åren som vi också måste ta på allra största allvar. Att generellt
            göra stora lättnader i avfallslagstiftningen ser jag därför inte
            som aktuellt. Tvärtom behöver vi skärpa avfallslagstiftningen
            på viktiga punkter för att se till att gangstermetoder inte kan
            förekomma i en sådan viktig bransch. Det kan med stor tydlighet
            påverka miljön och också kringboendes hälsa väldigt negativt,
            vilket inte är acceptabelt.
          </note>
          <note>
            Med det sagt tror och hoppas jag att vi med det ganska gedigna
            uppdrag som vi har gett till Naturvårdsverket kommer att hitta
            lösningar på den här utmaningen och att vi då också kommer att
            kunna möjliggöra för cirkulär användning av till exempel schakt-
            och bergmassor som inte är förorenade. Det är ju viktigt att poängtera
            att är det förorenade massor måste de också hanteras på ett miljö-
            och hälsomässigt acceptabelt sätt. Vid till exempel bergssprängningar
            för tunnelbana och liknande är det däremot rena ma ­ terial som
            vi pratar om. Skulle vi kunna hitta en väg för att se till att
            det materialet inte behöver hanteras som avfall skulle det vara
            alldeles utmärkt i mina ögon.
          </note>
          <note>
            Grunden är ändå att vi har ett avfallsdirektiv att förhålla oss
            till, och det är också det som svenska domstolar tolkar. Det är
            viktigt att poängtera att myndigheter inte kan ändra praxis på
            egen hand. Även länsstyrelsens beslut kan ju överklagas, och det
            är i överklagandet som man sedan slår fast en domstolspraxis.
            Ska den ändras måste man göra det med ett gediget underlag och
            med den kunskap som krävs, och det är precis det som Natur ­ vårdsverket
            håller på att ta fram.
          </note>
          <note>
            Anf. 18 CAMILLA BRODIN (KD):
          </note>
          <note>
            Fru talman! Tack, Per Bolund, för ditt svar!
          </note>
          <note>
            Jag sa i mitt förra inlägg att jag är glad över att Naturvårdsverket
            ska titta på andra länders erfarenheter. Jag är också glad över
            att regeringen har gett Naturvårdsverket i uppdrag att borra i
            frågan om entreprenadberg utifrån en bred översyn.
          </note>
          <note>
            Jag är också lite kritisk till att man har låtit situationen
            gå så pass långt att vi har fått dessa uppenbara problem. Det
            borde inte ha behövt hända. Det är bra att regeringen är på bollen,
            men jag skulle önska att man hade lite mer tempo i arbetet.
          </note>
          <note>
            Tyvärr kan jag inte bara vara glad. Jag blir riktigt bekymrad
            när jag får ta del av den första delen av utredningen , som nu
            är ute på remiss. Det är den första av fyra delar , och den handlar
            om att definiera centrala begrepp. Det visar sig att Naturvårdsverket
            i sitt förslag redan har satt ned foten och i frågan huruvida
            entreprenadberg kan anses utgöra biprodukt enligt Miljö ­ balken
            bestämt sig för att de inte kan det. Jag häpnar över detta.
          </note>
          <note>
            Jag hoppas verkligen att Naturvårdsverket lyssnar på remissinstanser
            ­ na när de än en gång försöker lyfta fram relevanta fakta. Jag
            ger gärna miljöminister Bolund tipset att ta del av Stockholmsregionens
            remissvar , som skickades in den 25 maj i år, och jag vill ge
            ytterligare ett lästips inför sommarens hängmatta, nämligen länsstyrelsens
            remissvar på promemorian Ordning och reda på avfallet , som sändes
            in till Miljödepartementet den 5 maj. Det är ett klokt och väldokumenterat
            dokument där man kan läsa hur länsstyrelsen nu inser hur fel hela
            processen har landat. De skickar in mycket viktiga och läsvärda
            synpunkter som jag hoppas att Per Bolund tar intryck av.
          </note>
          <note>
            Vi har inte ministerstyre i det här landet, och det vill heller
            ingen av oss ha. Men i slutet av dagen styrs staten ändå av regeringen,
            och det finns i botten en politisk vilja bakom alla beslut. Regeringen
            utövar sin ledning över myndigheterna genom regleringsbrev, utredningsdirektiv
            och inte minst en ständigt pågående myndighetsdialog. Jag räknar
            därför med att Per Bolund inte försitter någon chans att utifrån
            sin position säkra att avfallsdirektivet landa r i Sverige på
            ett sätt som uppfyller målsättningen med detsamma och att vi snart
            kan få se ett tillrättaläggande av den juridiska misstolkning
            som har tillåtits lägga en våt filt över entreprenadberg under
            ganska lång tid.
          </note>
          <note>
            Anf. 19 Miljö- och klimatminister PER BOLUND (MP):
          </note>
          <note>
            Fru talman! Det är väl ändå i sin ordning att påminna om varför
            vi har de här förslagen på bordet och därmed kan ha den här diskussionen.
            Vi hade inte fått svar på frågan om ordning och reda på avfallet
            om inte regeringen hade lagt fram förslagen och skickat ut dem
            på remiss. Då får vi igång den här värdefulla processen och får
            också in synpunkter.
          </note>
          <note>
            Vi hade inte heller haft förslag från Naturvårdsverket om inte
            regeringen hade gett ett uppdrag till Naturvårdsverket att ta
            fram förslag som gör att vi kan ha de här viktiga diskussionerna
            och också ta in inspel och idéer från näringslivet, regionerna
            och andra som har erfarenheter.
          </note>
          <note>
            Vi har inte heller lagt uppdragen och skickat ut förslagen av
            en slump, utan vi gör det för att vi har en ambition att få en
            avfallslagstiftning som verkligen fungerar och levererar på bästa
            möjliga sätt. Här har vi inte vilat på hanen; tvärtom har vi agerat
            när vi se tt att det finns utmaningar och problem, till exempel
            i form av att man inte har hanterat avfall i Sverige på ett säkert
            sätt. Det har tyvärr varit för många situationer där oansvariga
            bolag har tjänat stora pengar och sedan inte hanterat avfallet
            på ett sätt som är rimligt utan på ett sätt s om leder till skador
            på både miljön och människors hälsa.
          </note>
          <note>
            Det kan vi inte acceptera, och därför föreslår vi också tydliga
            förändringar. Vi skickar även ett uppdrag till Naturvårdsverket
            att utvärdera avfallslagstiftningen just för att se om det går
            att hitta sätt att göra lättnader för till exempel stora infrastrukturprojekt.
          </note>
          <note>
            Regeringen har alltså tagit bollen, och vi har också gett den
            vidare till våra myndigheter. Vi måste dock ha respekt för att
            det är så Sverige styrs. Vi styr inte genom att en minister sitter
            på sin kammare och kommer på en briljant idé och genomför den,
            utan vi gör det genom att låta våra myndigheter och experter ta
            fram det underlag som behövs och som är så gediget att det håller
            över tid.
          </note>
          <note>
            Jag tror inte att någon skulle tjäna på att vi gjorde en snabb
            förändring som sedan inte visar sig vara juridisk hållbar utan
            som i domstol skulle revideras än en gång. Då skulle vi hamna
            i samma problematik en gång till. När vi gör förändringar behöver
            vi faktiskt veta vad vi gör, och vi behöver veta att vi har på
            fötterna för att göra de förändringarna.
          </note>
          <note>
            Det är det som är regeringens ambition: att vi ska kunna göra
            förändringar men att det också ska vara en gedigen process med
            lösningar som är hållbara över tid.
          </note>
          <note>
            Anf. 20 CAMILLA BRODIN (KD):
          </note>
          <note>
            Fru talman! Tack för svaret även denna gång! I mina öron låter
            det som om vi är hyfsat överens om att någonting måste göras för
            att vända utvecklingen så att den går åt rätt håll.
          </note>
          <note>
            Jag vill ändå skicka med tipset om länsstyrelsens svar. Man har
            ändå ändrat uppfattning i detta. Naturvårdsverket har i sin enfald
            låtit sätta en praxis som inte kommer Sverige till nytta över
            huvud taget.
          </note>
          <note>
            Det finns inga rättsfall inom EU som styrker Naturvårdsverkets
            tolkning av direktivet – utan tvärtom. De rättsfall i Sverige
            där det har dömts till entreprenadbergets nackdel bottnar i Naturvårdsverkets
            tveksamma tolkning av direktivet. Ingen svensk domstol har heller
            låtit frågan prövas av EU-domstolen, men om Region Stockholm låter
            EU-domstolen pröva frågan skulle Sverige få svårt att få igenom
            sin tolkning.
          </note>
          <note>
            Här behöver regeringen sätta frågan under lupp och vara effektiv
            så att vi inte försätter oss i en alldeles för dyr situation där
            vi inte tar till vara möjligheterna att klara klimatomställningen
            på grund av alldeles för långa transporter eller för att käppar
            sätts i hjulen så att företagare inte kan arbeta så effektivt
            som möjligt. Ingen vill att tunnelbanans utbyggnad ska dra ut
            på tiden längre än vad den gör.
          </note>
          <note>
            Med de tipsen hoppas jag att vi snart får se en ändrad praxis
            i Sverige och att vi går åt rätt håll.
          </note>
          <note>
            Anf. 21 Miljö- och klimatminister PER BOLUND (MP):
          </note>
          <note>
            Fru talman! Att utnyttja entreprenadberg som ersättning för annat
            material är en viktig del i arbetet för att nå en cirkulär ekonomi.
            Där framgår regeringens mål tydligt i den handlingsplan och strategi
            som vi har antagit.
          </note>
          <note>
            Regeringen har också tagit flera initiativ som har betydelse
            för hur entreprenadberg kan hanteras. Jag har varit inne på att
            bland annat Natur ­ vårdsverket gör en bred översyn av hur schaktmassor
            kan hanteras.
          </note>
          <note>
            Det är också viktigt att poängtera att det faktum att entreprenadberg
            klassificeras som avfall inte innebär något förbud mot att använda
            det för till exempel vägbyggnad. Tvärtom är ett av syftena med
            avfallslagstiftningen på EU-nivå att avfall ska kunna återvinnas
            utan risk för miljö och människors hälsa.
          </note>
          <note>
            Vad som är avfall eller en biprodukt avgörs av EU-rätten. Vad
            som är avfall behöver också avgöras i det enskilda fallet och
            bedömas av den myndighet som prövar ärendet vid varje tillfälle.
            Regeringen kan inte i vare sig det enskilda fallet eller genom
            generella beslut fatta beslut om vad som är avfall, utan det är
            just i prövningen som det görs.
          </note>
          <note>
            Med detta sagt har vi gett flera viktiga uppdrag som syftar till
            att få en bättre fungerande avfallslagstiftning ur flera synvinklar,
            det vill säga stänga dörren för oseriösa aktörer som försöker
            tjäna snabba pengar på att hantera avfall på ett farligt sätt
            för människor och miljö. Det ska inte förekomma i vårt land. Vidare
            ska vi se hur vi kan ta viktiga steg för att verkligen nå målet
            om en cirkulär ekonomi. Det gäller även för entreprenadberg.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:772 om Sveriges ansvar för
            giftigt avfall i Chile
          </note>
          <note>
            Anf. 22 Miljö- och klimatminister PER BOLUND (MP):
          </note>
          <note>
            Fru talman! Lorena Delgado Varas har frågat mig om jag kommer
            att agera för att avhjälpa miljö- och hälsohoten i Arica , arbeta
            för att Sverige ska återta det giftiga avfallet så att det kan
            slutförvaras på ett betydligt säkrare sätt än i Chile samt undersöka
            möjligheten att bistå Chile med stöd för att åtgärda de befintliga
            hälso- och miljöskadorna i Arica till följd av gruvavfallet.
          </note>
          <note>
            Regeringen har tagit emot ett brev från åtta av FN:s specialrapportörer
            där de beskriver situationen för mänskliga rättigheter i Arica
            i Chile och Boliden Mineral AB:s hantering av våtverksslam 1984
            – 1985. Specialrapportörerna har uppmanat regeringen att vidta
            omedelbara åtgärder för att stoppa påstådda pågående övergrepp
            mot mänskliga rättigheter samt se till att ansvar utkrävs av personer
            som påstås ha orsakat övergreppen. Reger ­ ingen har svarat på
            brevet. I svaret har regeringen framhållit att den ser med oro
            på den situation i Arica, Chile, som FN:s specialrapportörer beskriver.
            Situationen är djupt beklaglig.
          </note>
          <note>
            Sverige har en drivande och ambitiös linje i det internationella
            kemikalie- och avfallsarbetet , liksom för att utveckla arbet
            et med hållbart företagande, inte minst för att öka kunskapen
            om risker men också för att utveckla innovativa lösningar som
            bidrar till mindre miljöpåverkan . Alla människor ska kunna leva
            under säkra, hälsosamma och hållbara förhållanden.
          </note>
          <note>
            Regeringen konstaterar i svaret att det vid tidpunkten för exporten
            av våtverksslammet inte uppställdes krav på export licens från
            svenska myndigheter eftersom material med metallinnehåll liknande
            våtverksslammet inte klassificerades som farligt avfall. När exporten
            genomfördes fanns det inte heller några specifika rekommendationer
            från OECD angående export av avfall som inte klassificerats som
            farligt avfall. Därför har r egeringen inte anledning att vidta
            de åtgärder som rör våtverksslammet som krävs i brevet .
          </note>
          <note>
            Det har gått lång tid sedan det inträffade , och frågan har varit
            föremål för domstolsprövning i både Sverige och Chile. Regeringen
            har också i svaret till specialrapportörerna pekat på att det
            skett en utveckling av regelsystemet sedan 1980-talet. Sedan 2006
            är det inom EU förbjudet att exportera farligt avfall utanför
            OECD.
          </note>
          <note>
            Regeringen för en aktiv dialog och samarbetar i miljöfrågor med
            Chile. Sverige undertecknade bland annat 2016 ett bilateralt avtal
            med Chile om hållbar gruvnäring och uppdaterade ett annat om hållbart
            företagande. Sveriges ambassadör i Chile besökte Arica 2019 och
            träffade representanter för boende som drabbats. Förhandlingar
            pågår också mellan EU och Chile om ett moderniserat associeringsavtal
            som ska innehålla ett särskilt hållbarhetskapitel med skrivningar
            om miljö, mänskliga rättigheter, sociala villkor och jämställdhet.
            Avtalet kommer att ytterligare stärka EU:s och Sveriges dialog
            med Chile i dessa frågor. I svaret till FN:s specialrapportörer
            har regeringen framhållit det aktiva arbete som bedrivs för att
            implementera FN:s vägledande principer för företag och mänskliga
            rättigheter.
          </note>
          <note>
            R egeringen lägger stor vikt vid arbetet med företagande och
            mänskliga rättigheter och för en aktiv dialog med företag, fackföreningar,
            civilsamhället och näringslivsorganisationer. I december 2019
            lanserades regeringens plattform för internationellt hållbart
            företagande, i vilken det uttrycks en tydlig förväntan på svenska
            företag. Oavsett var i världen företag verkar ska de agera hållbart
            och ansvarsfullt genom att arbeta för mänskliga rättigheter, jämställdhet,
            goda arbetsvillkor, miljö, klimat och korruptionsbekämpning.
          </note>
          <note>
            Anf. 23 LORENA DELGADO VARAS (V):
          </note>
          <note>
            Fru talman! Jag tackar för svaret.
          </note>
          <note>
            Jag uppskattar att minister Bolund räknar upp det arbete som
            genomförs i dag i fråga om hållbart företagande. Det är positivt,
            men inte tillräckligt.
          </note>
          <note>
            Egentligen handlar interpellationen inte om vad regeringen kräver
            eller den dialog regeringen har med företagen i dag, utan interpellationen
            handlar om reparation och upprättelse kring en miljöorättvisa
            som Boliden, med svenska statens goda minne, ändå utförde och
            som fortfarande i dag är högst relevant i vardagen för invånarna
            i Arica.
          </note>
          <note>
            Ministern sa att när exporten genomfördes fanns inte heller några
            specifika rekommendationer från OECD angående export av avfall
            som inte klassificerats som farligt avfall. Men sanningen är att
            Sverige inte levde upp till de internationella krav som gällde
            när Boliden fraktade avfallet från Sverige till Chile. Här duckar
            minister Bolund och regeringen från Sveriges ansvar genom några
            ohållbara argument.
          </note>
          <note>
            Vid tiden för utförseln av avfallet hade OECD i februari 1984
            beslutat om riktlinjer för transporter av farligt avfall. Dessa
            gällde även för Sverige. Enligt OECD:s beslut definierade man
            farligt avfall enligt följande: Varje avfall som anses som farligt
            eller som är rättsligt definierat som farligt i det land det befinner
            sig i på grund av den potentiella risken för människor eller miljö
            som sannolikt uppkommer vid en olycka, felaktig transport eller
            slutförvar.
          </note>
          <note>
            OECD:s beslut gäller alltså varje avfall som ansågs vara farligt
            vid den aktuella tiden, inte bara det som är rättsligt definierat
            som farligt. Här gör man en juridisk misstolkning av OECD:s beslut.
          </note>
          <note>
            Jag undrar om ministern verkligen menar att avfall som innehåller
            mer än 17 procent arsenik och därtill höga halter av bly, kvicksilver,
            kadmium och andra giftiga ämnen inte skulle ha ansetts farligt
            i mitten av 1980-talet. Kunskapen om de ämnenas giftighet har
            vi haft i mer än ett sekel.
          </note>
          <note>
            Det är just därför att avfallet var så enormt farligt som Boliden
            och Naturvårdsverket vid den tiden hade hållit samråd om andra
            hållbara lösningar för slutförvar. Men Boliden valde ändå 1984
            att meddela staten att man tänkte skicka avfallet till Chile i
            stället. Svenska staten gjorde ingenting för att stoppa eller
            kontrollera utförseln och ingenting för att följa upp, i strid
            med internationella förpliktelser och med katastrofala följder
            för människors hälsa i Arica.
          </note>
          <note>
            Anf. 24 Miljö- och klimatminister PER BOLUND (MP):
          </note>
          <note>
            Fru talman! Jag vill börja med att konstatera att jag tycker
            att det vi har kunnat se i Arica är oerhört olyckligt,. Jag är
            glad över att det är något som vi aldrig skulle acceptera i dag.
          </note>
          <note>
            Samtidigt är det så att myndigheter vid varje givet tillfälle
            följer den lagstiftning som gäller just då. Våtverksslammet som
            exporterades betraktades inte som farligt avfall vid det tillfället,
            och därför var myndigheterna tvungna att agera på det sättet.
          </note>
          <note>
            Sedan kan man tycka vad man vill om den lagstiftningen. Där kan
            jag säga att Miljöpartiet bildades ungefär samtidigt som den här
            exporten skedde, och vi bildades just för att kunna bemöta den
            här typen av händelser. Det är ju tyvärr inte bara i Chile som
            vi har sett exempel på att männi ­ skor har skadats av hantering
            av olika former av avfall, i det här fallet våtverksslam. I andra
            fall är det elavfall, plastavfall eller liknande.
          </note>
          <note>
            Min och regeringens inställning är att detta aldrig ska vara
            acceptabelt utan att människor och miljö ska skyddas från den
            här typen av utveckling. Det är också därför vi har drivit på
            med så enormt stor kraft för att ändra lagstiftningen så att något
            sådant här aldrig ska kunna hända igen.
          </note>
          <note>
            Det är samtidigt viktigt att poängtera att det är långt ifrån
            bara i Chile vi haft problem med farliga ämnen som förgiftar människor
            och miljö. Även i Sverige har vi tusentals platser runt om som
            sitter på gamla giftsynder, där gifterna riskerar att läcka ut
            och påverka miljön och människors hälsa.
          </note>
          <note>
            Ett väldigt känt exempel i Sverige är BT Kemi i Teckomatorp,
            där det också var människor som drabbades av hälsoeffekter på
            grund av att man hade dålig hantering. Där har saneringen fortsatt
            ända fram till nu för att hantera den typen av problem.
          </note>
          <note>
            Det här visar väl på att den stora bristen har varit att vi inte
            haft tillräckligt lagligt skydd för miljö och hälsa. Det har vi
            haft all anledning att kämpa hårt för att förändra, och jag är
            väldigt glad över att vi har lyckats förändra det så att vi nu
            har en helt annan lagstiftning på plats. I dag skulle en liknande
            hantering inte vara tillåten.
          </note>
          <note>
            Vi har som sagt många egna saneringsarbeten att göra. Det är
            också något som vi lägger mycket resurser på, och det gör att
            vi utvecklar tekniker och lösningar. Där är vi såklart beredda
            att bistå Chile om man skulle begära sådan hjälp. Vi har inte
            fått någon formell begäran från Chile om insatser från svensk
            sida. Däremot vill jag vara tydlig med att vi inte på något sätt
            lägger hinder i vägen för Boliden om Boliden skulle vilja göra
            insatser för att hantera den här situationen.
          </note>
          <note>
            Jag är den förste att beklaga att människor både i Chile och
            i Sverige har drabbats av förstörd miljö och förstörd hälsa på
            grund av agerande i historien. Vi har allt ansvar att se till
            att det inte kan upprepas.
          </note>
          <note>
            Anf. 25 LORENA DELGADO VARAS (V):
          </note>
          <note>
            Fru talman! Jag vill bara så att vi har med oss det lyfta fram
            att det här är ett svenskt företag och att svenska myndigheter
            gjorde en feltolkning, dessutom då Chile var en diktatur.
          </note>
          <note>
            Jag kan inte låta bli att bli både arg och upprörd. Folk utsätts
            för avfallet än i dag, så det här är inte på något sätt ett avslutat
            kapitel. De första barnen som växte upp med detta ser nu sina
            egna barn påverkas av det.
          </note>
          <note>
            Jag läste till exempel om Patricia Aguirre och hennes familj,
            som flyttade till en av de kontaminerade stadsdelarna 1995. Hennes
            yngsta var då ett år gammal och hade höftproblem. Han fick ofta
            leka på framsidan av huset, som täcktes av damm. Ibland kunde
            han till och med svälja damm, så som barn gör när de leker till
            exempel i sand. Hela familjen testades år 2000, och de hade klart
            förhöjda värden av arsenik och bly. Patricias son har i dag mist
            synen och har en funktionsnedsättning. Hennes äldsta dotter har
            fått missfall. Folk i Arica beskriver livet som en pilgrimsfärd
            mellan sjukhus och vårdcentraler.
          </note>
          <note>
            I sin slutreplik i Svenska Dagbladet i går, den 17 juni, skriver
            Marcos Orellana, en av FN:s rapportörer, följande om den invändning
            som minis ­ tern tog upp tidigare: ” Detta påstående, att svensk
            rätt inte betraktade avfall med så höga koncentrationer av arsenik,
            kvicksilver, bly och kadmium som farligt, är i bästa fall helt
            enkelt fel, i värsta fall avsiktligt missledande. Vi måste komma
            ihåg att dessa ämnen är bland de giftigaste som människan känner
            till. Arsenik har exempelvis varit typexemplet på gift i århundraden.
            De katastrofala hälso- och miljöeffekterna som drabbat lokalsamhället
            i Arica undanröjer varje tvivel på att Bolidens avfall var farligt.
            ”
          </note>
          <note>
            Kan ministern och regeringen på fullt allvar påstå att Bolidens
            giftiga avfall inte ansågs farligt under 80-talet? Är detta verkligen
            regeringens linje? Väljer regeringen att glida undan sitt ansvar
            och ducka bakom ett juridiskt ohållbart argument?
          </note>
          <note>
            En sådan linje försvagar Sveriges internationella trovärdighet
            på miljö ­ området. Det är lätt att prata om att Sverige ska vara
            drivande och ambi ­ tiöst i klimatfrågorna. Jag är den första
            att uppskatta det. Men vi måste också ta hand om det som hänt
            i historien. Vi måste gå från ord till hand ­ ling och visa att
            det här betyder någonting.
          </note>
          <note>
            Är det den här bilden som människorna i Arica och omvärlden ska
            ha av Sverige, nu inför förberedelserna av 50-årsfirandet av Stockholmskonferensen
            och den miljödeklaration som Sverige antog 1972?
          </note>
          <note>
            Jag tänker att ministern ändå måste förstå att uppmärksamheten
            som den här frågan skulle kunna få under FN-konferensen är väldigt
            negativ.
          </note>
          <note>
            Anf. 26 Miljö- och klimatminister PER BOLUND (MP):
          </note>
          <note>
            Fru talman! Det är ju en fruktansvärd beskrivning av ett väldigt
            tragiskt fall som Lorena Delgado Varas ger. Det går inte att inte
            beröras av de n .
          </note>
          <note>
            Jag kan säga att mycket av min mission, anledningen till att
            jag gick in i politiken, är att se till att man inte ska kunna
            skada människor och miljö på ett så här allvarligt sätt. Det är
            också det jag ägnar hela min arbetstid åt.
          </note>
          <note>
            Sedan finns det många sätt att skada människor och miljö. Giftiga
            ämnen är ett. Klimatförändringarna är ett annat som riskerar att
            skada människor och miljö väldigt allvarligt i framtiden. Det
            är precis där vi behöver lägga vår kraft och vårt arbete för att
            motverka att det händer.
          </note>
          <note>
            Det är också viktigt, tycker jag, att hålla fast vid principer
            när vi försöker bekämpa händelser som skadar människor och miljö.
            En princip som jag tycker är viktig att hålla fast vid är att
            det är förorenaren som ska betala, det vill säga att det är den
            som ger upphov till ämnen som riskerar att skada människor och
            miljö som också ska stå för kostnaden.
          </note>
          <note>
            Det är den principen som vi arbetar efter i Sverige när vi sanerar
            farliga områden. Det kan ibland vara ett frustrerande arbete.
            Det är ju inte alltid självklart vem som är ekonomiskt ansvarig
            – i slutändan är det ofta domstolar som får avgöra vilken aktör
            det är som har gett upphov till risker eller skador i miljön.
            Men det är ändå en viktig princip att hålla fast vid.
          </note>
          <note>
            Jag tror inte att Lorena Delgado Varas vill se en situation där
            svenska staten alltid kliver in när företag, oavsett om de är
            svenska eller interna ­ tionella, har begått olika former av fel
            eller orsakat miljö- eller hälso ­ skador. Det är en viktig princip
            att det är den som har orsakat problemen som i slutändan ska stå
            för kostnaderna.
          </note>
          <note>
            Från regeringens sida är linjen väldigt tydlig: Företag som har
            aktiviteter i andra länder har ett oerhört stort ansvar, var de
            än är. Man kan inte bara dumpa sina problem på de länderna eller
            på andra aktörer, utan man har ett ansvar att agera på ett hållbart
            sätt när det gäller miljö men också när det gäller till exempel
            sociala rättigheter. Det är något som vi varit starkt pådrivande
            för i relation till svenska företag som har aktiviteter internationellt
            och något som det är viktigt att hålla fast vid.
          </note>
          <note>
            Det är väldigt beklagligt, tycker jag och även regeringen, att
            frågan om sanering inte har kunnat lösas. Som jag sa tidigare
            kommer regeringen inte att stå i vägen om Boliden vill agera i
            det här fallet.
          </note>
          <note>
            Den här frågan har också prövats i domstol både i Sverige och
            i Chile, och regeringen kan inte överpröva beslut som en domstol
            har fattat. Så fungerar inte det svenska politiska och rättsliga
            systemet. Men regeringen är som tidigare öppen för att ha en dialog
            och ett samarbete i miljöfrågor med Chile och även med andra länder.
            Det har vi också varit tydliga med.
          </note>
          <note>
            Både regeringen och ambassaden i Chile har under många år följt
            Bolidenärendet, och vi har kunnat konstatera att den här frågan
            skulle ha hanterats inom ramen för rättsväsendet. Staten kan inte
            uttala sig i det här fallet – inte i andra fall heller – om de
            juridiska överväganden som ligger bakom de domslut som har kommit.
          </note>
          <note>
            Samtidigt visar detta fall också på vikten av att Sverige och
            Chile, för den delen, och även exporterande företag arbetar aktivt
            med hållbart företagande och inte minst ökar kunskaperna om risker
            samt på behovet av att göra det man kallar för väsentlighetsanalyser,
            eller due diligence, när man för över avfall eller ämnen mellan
            länder.
          </note>
          <note>
            Vi för också en aktiv dialog och samarbetar med Chile i miljöfrågor.
            Bland annat utvecklade vi 2016 bilateralt ett avtal med Chile
            om hållbar gruvnäring och uppdaterade ett avtal om hållbart företagande.
            Regeringen för alltså en fortsatt aktiv dialog med Chile i dessa
            frågor.
          </note>
          <note>
            Anf. 27 LORENA DELGADO VARAS (V):
          </note>
          <note>
            Fru talman! FN har ändå bett Sverige att agera i denna fråga.
            Reger ­ ingen har nu en chans att bli ett internationellt föredöme
            genom att tillsammans med Boliden och Chile hitta en lösning som
            är hållbar för människorna i Arica. Avfallet bör fraktas tillbaka
            till Sverige för slutförvar i Bolidens moderna anläggning på Rönnskärsverken.
          </note>
          <note>
            Förutom när det gäller Arica behöver Boliden även ta sitt historiska
            ansvar för dammkatastrofen i Andalusien i Spanien, där 7 miljoner
            kubikmeter giftig massa vällde ut över åkermark och naturskyddsområden.
            Senast för två veckor sedan frågade spanska miljöorganisationer
            varför Boliden fortfarande inte betalat skadeståndet fullt ut.
          </note>
          <note>
            Ansvar bör man ta, precis som man valt att göra med avfallet
            från Forsmark. Jag blir ställd över skillnaderna i hanteringen.
            Angående tunnorna från Forsmark valde ministern att uttala sig
            på följande sätt:
          </note>
          <note>
            Det här är ett exempel på hur otroligt allvarligt det kan bli
            när man inte tar hand om livsfarligt avfall på ett bra sätt. Här
            har man historiskt avfall som uppenbart hanterats ansvarslöst.
            Därför ger vi myndigheten i uppdrag att under det här året göra
            en rejäl analys av det historiska avfallet och föreslå hur vi
            kan hantera det, både finansiellt och med ansvar för miljön.
          </note>
          <note>
            Jag kan bara dra slutsatsen att ansvaret för att säkerställa
            att varken människor eller miljö kommer till skada på grund av
            historiskt avfall en ­ dast sträcker sig till Sveriges gränser.
          </note>
          <note>
            Anf. 28 Miljö- och klimatminister PER BOLUND (MP):
          </note>
          <note>
            Fru talman! Där delar jag inte Lorena Delgado Varas slutsats.
            Vi tycker tvärtom att principen är densamma: Förorenaren ska betala,
            oavsett var denna typ av skador uppstår. Det är också precis den
            processen vi har satt igång med strålsäkerhetsavfallet. Vem har
            ansvaret för att det har hanterats på det sättet, och vem har
            ansvaret för att stå för kostnaden för det?
          </note>
          <note>
            Däremot kan vi tydligt enas om att den lagstiftning som fanns
            på plats på 70- och 80-talen kring miljö och hälsa inte var tillräcklig.
            Den var allde ­ les för bristfällig. Detta är också något som
            inte minst mitt parti, Miljöpar ­ tiet, har ägnat enormt mycket
            kraft åt att förändra – att faktiskt se till så att vi har en
            lagstiftning på plats som kan stoppa olika aktiviteter som riskerar
            att förstöra människors hälsa eller miljön, för den delen. Där
            har vi också som land varit starkt pådrivande i arbetet för att
            skärpa Baselkonventionen, till exempel, för att förhindra att
            händelser som denna inträffar igen. Detta är en otroligt viktig
            uppgift som vi har i framtiden.
          </note>
          <note>
            Men det innebär inte att den svenska regeringen eller svenska
            skattebetalare kan ta ansvar i varje enskilt fall där svenska
            företag har varit inblandade. Det vore också en dålig princip
            att etablera. Vår syn är att det är den som står för en förorening
            som också ska stå för kostnaden för och arbetet med att hantera
            den.
          </note>
          <note>
            Jag vill återigen poängtera att Sverige är en föregångare när
            det gäller en miljömässigt hållbar hantering av farliga ämnen,
            men också när det gäller gruvnäring och avfallshantering generellt.
            I dag har vi också verkligen förändrat våra verksamheter och inte
            minst förändrat lagstiftningen på ett sätt som är oerhört viktigt.
          </note>
          <note>
            Därmed inte sagt att arbetet är färdigt. Vi kommer även i fortsättningen
            att behöva skärpa lagar och regler så att vi ser till att alla
            företag, oavsett var i världen de är verksamma, tar sitt fulla
            ansvar.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:771 om Sveriges relationer
            med Belarus
          </note>
          <note>
            Anf. 29 Utrikesminister ANN LINDE (S):
          </note>
          <note>
            Fru talman! Håkan Svenneling har frågat mig vad jag gör för att
            Sverige ska stödja Belarus demokratiska opposition, vilka initiativ
            jag tar för att Sverige ska agera för att diktatorn Lukasjenko
            ska tvingas avgå, vad jag anser om att Sveriges ambassad i Minsk
            varit inblandad i Exportkreditnämndens förhandlingar och avtal
            med två statliga energibolag i Bela ­ rus samt vad jag anser om
            den statsledda flygplanskapningen och vad jag anser att omvärldens
            respons bör vara.
          </note>
          <note>
            När det gäller Sveriges stöd till demokratirörelsen i Belarus
            har vi s edan många år genom vårt bistånd stöttat det belarusiska
            folkets strävan efter en demokratisk utveckling i landet . Vi
            har ett aktivt demokratibistånd med fokus på att stärka civilsamhället
            och fria och oberoende medier . Sedan valet i augusti 2020 har
            Sverige ytterligare intensifierat stödet. Det har även EU gjort,
            något som Sverige aktivt drivit på för att få igenom, tillsammans
            med flera andra medlemsstater . Jag kan försäkra Håkan Svenneling
            om att vi ständigt tittar på nya möjligheter att stödja civilsamhället
            och bidra till en demokratisk utveckling i Belarus , inte minst
            genom biståndet.
          </note>
          <note>
            Det omfattande valfusk som för e kom i samband med presidentvalet
            i augusti i fjol och regimen s brutala övergrepp är oacceptabla
            . Vi behöver använda alla tillgängliga medel , även inom ramen
            för EU, OSSE , FN och Europarådet, för att påverka utvecklingen
            i rätt riktning och verka för att Belarus respekterar sina åtaganden
            om mänskliga rättigheter, demokrati och rättsstatens principer.
          </note>
          <note>
            Sverige och EU erkänner inte valresultatet i presidentvalet ,
            som varken var fritt eller rättvist. Vi anser att Belarus folk
            har en lika självklar rätt som alla andra att välja sina ledare
            i fria, demokratiska val. Hur den politiska övergången ska se
            ut är en fråga för det belarusiska folket att ta ställning till.
          </note>
          <note>
            När det gäller Exportkreditnämndens tillbakadragna offerter har
            Sveriges ambassad i Minsk inte deltagit i några förhandlingar.
            Ambassaden har inte heller varit involverad i förhandlingen av
            något annat avtal rörande affären. Sveriges ambassadör deltog
            i ett studiebesök på det svenska exportföretaget 2019 och närvarade
            samma år vid underskriften av två färdigförhandlade kontrakt mellan
            det svenska exportföretaget och de bela ­ rusiska energibolagen
            . Ambassadören har agerat inom ramen för en ambassadörs uppdrag
            att främja Sveriges ekonomiska intressen utomlands. Detta skedde
            alltså 2019, långt innan protester na och våldet mot protesterande
            i samband med det förfuskade presidentvalet inleddes.
          </note>
          <note>
            Beträffande det civila passagerarplanets tvångslandning i Minsk
            har Sverige och EU samt övriga omvärlden kraftigt fördöm t Belarus
            agerande . D en belarusiska ambassadören kallades upp till UD
            den 25 maj för att motta våra protester mot det inträffade. EU
            har reagera t snabbt och bestämt , och Europeiska rådet har ena
            t s om att så snart som möjligt anta ytterligare sanktioner mot
            Belarus inom den befintliga sanktionsram en samt att anta ytterligare
            ekonomiska sanktioner . Stats- och regeringscheferna enades även
            om att förbjuda belarusiska flygbolag att flyga i EU:s luftrum
            och att landa på och starta från flygplatser i EU samtidigt som
            europeiska flygbolag uppmana s att undvika flygningar över Belarus.
          </note>
          <note>
            Anf. 30 HÅKAN SVENNELING (V):
          </note>
          <note>
            Fru talman! Diktatorn Lukasjenko har nu haft makten i Belarus
            i 26 år. Sedan han tillträdde genom demokratiska val har alla
            val varit riggade. Efter valet den 9 augusti förra året rann tålamodet
            över för det belarusiska folket. Därefter har det varit stora
            och omfattande folkliga, fredliga protester. De som har protesterat
            har varit fredliga och vänliga och endast krävt sin rätt till
            riktig demokrati. Ändå har de mötts av ett omfattande våld från
            polis och militär samtidigt som underrättelsetjänsten, som fortfarande
            heter KGB, systematiskt har gripit dem som organiserat protesterna.
            Inget har dock stoppat det hårt prövade belarusiska folket. Deras
            kamp fortgår alltjämt.
          </note>
          <note>
            Fru talman! Jag vill tacka utrikesministern för svaret. I grunden
            råder stor enighet i svensk politik om att diktatorn Lukasjenko
            måste avgå och att Belarus måste bli en demokrati. Utrikesministern
            har själv vid flera tillfällen varit väldigt tydlig med Sveriges
            politik i detta avseende.
          </note>
          <note>
            Men, fru talman, samtidigt måste man konstatera att utrikesministerns
            agerande vittnar om en omsvängning i regeringens politik. Så sent
            som i november 2019 besökte utrikesminister Ann Linde Belarus
            som första utrikesminister på 27 år. Hon var då också den första
            utrikesminister som träffade diktatorn Lukasjenko. Besöket skedde
            vid en mycket olämplig tid. Bara en vecka innan hade regimen hållit
            ett riggat parlamentsval som OSSE:s observatörer konstaterade
            inte gick rätt till.
          </note>
          <note>
            Att Ann Linde valde en olämplig tidpunkt för sitt besök var också
            något som diktatorn Lukasjenko noterade. På presidentens hemsida
            skrev man: ”The head of state praised the fact that the meeting
            is held right after the parliamentary elections in Belarus.”
          </note>
          <note>
            Under våren har regeringen skakats av den så kallade EKN-affären.
            I den har det blivit tydligt att regeringen inte har varit konsekvent
            i sin politik gentemot Belarus, men också att det för utrikesministern
            finns en tydlig skillnad mellan det som skedde före respektive
            efter det förfuskade presidentvalet den 9 augusti förra året,
            trots att Belarus har varit en diktatur i mer än två decennier.
          </note>
          <note>
            Myndigheten Exportkreditnämnden, EKN, erbjöd två statliga energibolag
            i Belarus lånegarantier på nära 2 miljarder, samtidigt som demonstranter
            brutalt slogs ned av den belarusiska regimen. Regimens energibolag
            gjorde då också nedslag mot protesterande anställda och avskedade
            ett flertal av dem.
          </note>
          <note>
            Under förhandlingarna av dessa avtal deltog Sveriges ambassad
            i Minsk vid minst tre tillfällen då Siemens och energibolagen
            skulle skriva kontrakt. Det var inte så att man deltog i själva
            förhandlingarna, men man närvarade som ett sätt att ge förhandlingarna
            viktig legitimitet. Nu har Exportkreditnämnden beslutat att dra
            sig ur de här avtalen om kreditgarantier, ett beslut som borde
            ha kommit mycket tidigare än vad som blev fallet i en affär som
            aldrig borde ha inletts.
          </note>
          <note>
            Utrikesministern har länge förnekat inblandning i denna affär,
            trots att affären omnämns i Lukasjenkos kommunikation på hans
            hemsida efter mötet. Detta gör att utrikesministern varit en del
            av Sveriges dubbelspel i sina relationer med Belarus. Enligt Lukasjenkos
            beskrivning av mötet med Ann Linde är det definitivt så att svenska
            företag och deras möjligheter att göra affärer varit en fråga
            på dagordningen. Man nämner ett flertal svenska företag, och man
            nämner specifikt gasturbinerna som man vill ska säljas från Sverige.
          </note>
          <note>
            Det här gör att jag, fru talman, undrar varför utrikesministern
            inte anser att Belarus var en diktatur före den 9 augusti förra
            året och varför den svenska ambassadören i Belarus hade ett handelsfrämjande
            uppdrag.
          </note>
          <note>
            Anf. 31 Utrikesminister ANN LINDE (S):
          </note>
          <note>
            Fru talman! Jag förstår att Håkan Svenneling inte kommer från
            ett parti som är vant att jobba hårt för att få ett land som är
            en diktatur att vända sig till demokratier. Det är ju hela Vänsterpartiets
            historia ett exempel på. Men om man är en ansvarsfull utrikesminister
            och en ansvarsfull regering vet man att man måste göra allt för
            att få en diktatur att försöka bli mer demo ­ kratisk och vända
            sig till demokratiska länder i stället för att som i Belarus fall
            vända sig till Ryssland. Det kallar Håkan Svenneling för omsvängning,
            fru talman. Det är bara för att han inte förstår hur sådant här
            går till.
          </note>
          <note>
            När jag besökte Belarus var det en mycket lämplig tid. Det var
            nämligen så att ett av mina första beslut som utrikesminister
            var att bejaka något som det belarusiska folket, den belarusiska
            oppositionen och belarusier i Sverige ville: att vi skulle byta
            namn från det missvisande Vitryssland till Belarus. Det gjorde
            att jag och den finländske utrikesministern åkte dit efter att
            det hade varit ett omstritt val, dock inte ett val som följdes
            av repression, våld och tortyr på ett sådant sätt som valet i
            augusti.
          </note>
          <note>
            Jag fick oerhört mycket positiva reaktioner från oppositionen.
            Jag vet inte hur ofta Håkan Svenneling själv, fru talman, genom
            åren gjort besök och talat med oppositionen. Jag gör det hela
            tiden. De sa: Tack så mycket för att ni kom hit – att ni kommer
            hit gör att vi kan framföra våra synpunkter på ett bättre sätt!
            Jag kunde också framföra det till journalister på presskonferenser.
            Det är alltså ingen omsvängning, och det var ett mycket lämpligt
            besök vid en mycket lämplig tidpunkt.
          </note>
          <note>
            När det gäller frågan om EKN är det naturligtvis så att mitt
            besök i Belarus hade en bred agenda, med starkt fokus på situationen
            för mänskliga rättigheter. Jag kommenterade inte Siemensaffären
            för någon motpart under mitt besök. Tyvärr kan man inte bestämma
            vad de man besöker skriver. Det har jag varit med om gång på gång.
            Det är inget konstigt med det.
          </note>
          <note>
            Jag måste också invända mot att ambassadens inblandning på något
            sätt skulle vara problematisk. Låt mig ta tillfället i akt att
            uttrycka mitt fulla stöd och förtroende för ambassadör Christina
            Johannesson och hennes professionella agerande som regeringens
            representant i Belarus. Jag har i professionella sammanhang träffat
            Christina Johannesson i årtionden. Det finns få som jobbat så
            mycket för att stärka frivilligorganisationer, demokratisk opposition
            och journalister som Christina Johannesson. Hon bedriver ett aktivt
            och långsiktigt arbete för att främja respekten för mänskliga
            rättigheter, demokrati och rättsstatens principer. Det är ingen
            enkel uppgift. Ambassadör Johannesson har under sin tid i Minsk
            uppvisat stort prov på mod, utmärkt omdöme och initiativkraft
            när hon i en svår miljö stått upp för vår politik, inklusive det
            belarusiska folkets och civilsamhällets rätt att verka.
          </note>
          <note>
            Anf. 32 HÅKAN SVENNELING (V):
          </note>
          <note>
            Fru talman! Det är en ful retorik vi hör från utrikesministern.
            Hon går så långt att hon antyder att jag inte skulle vara demokrat
            eller vilja ha demokrati. Det tycker jag pekar på och visar hur
            bitter den regering som styr det här landet är just nu. Jag tror
            att jag vet orsakerna till att man är så bitter. Men jag tycker
            inte att detta är värdigt en utrikesminister. Jag får väl dock
            acceptera den fula retoriken och fokusera på sakfrågan.
          </note>
          <note>
            Jag tycker i grunden att det är bra att utrikesministern bytte
            namn från Vitryssland till Belarus i Sveriges officiella kontakter
            med landet och i vår kommunikation om landet. Jag tycker dock
            att man kan byta namn utan att resa till diktaturens Minsk.
          </note>
          <note>
            Jag tycker att det är jättebra att utrikesministern talar med
            oppositionen och har tät kontakt med oppositionen. Det behöver
            vi ha för att visa att det bara är oppositionen som kan bli legitim
            i omvärldens ögon. Det är bara oppositionen som kan hålla fria,
            demokratiska och rättvisa val där man själv får utse sina ledare.
            Vi får från och med i dag och framåt aldrig tum ­ ma på de principerna
            och på något sätt ge Lukasjenko legitimitet. Så hoppas jag att
            utrikesministern fortsatt kommer att agera. Jag har stort förtroende
            för att hon kommer att göra det.
          </note>
          <note>
            För mig är Belarus en långvarig diktatur. Jag hade ett möte med
            en ung belarusisk aktivist i min egen ålder när jag var nybliven
            kommunpolitiker i början av 2000-talet. Han berättade om hur han
            hade blivit misshandlad och hur hans kompisar hade blivit gripna.
            Ändå kämpade de på. Det är så här regimen i Minsk har jobbat under
            lång tid. Man har haft perioder av stort förtryck mot oppositionella,
            med tortyr och förföljelse, vilket är vidrigt. Sedan har man haft
            perioder då man lättat upp och bara gett bötesstraff eller inte
            slagit ned lika hårt på oppositionen. Men detta har hela tiden
            handlat om ett spel gentemot EU, Sverige och omvärlden; man har
            då fått det lättare och fått ett andrum, så att man kunnat mobilisera
            för att slå ned på oppositionen än hårdare dagen efter. Den här
            gången ska vi inte gå på denna taktik från diktatorn Lukasjenko.
            Den här gången ska vi hålla i med de sanktioner vi har mot regimen
            så länge det behövs.
          </note>
          <note>
            Jag tycker att vi ändå ser en omsvängning i Sveriges utrikespolitik
            mot Belarus sommaren 2020. Innan dess hade ambassadören i Minsk
            ett handelsfrämjande uppdrag. Det har hon inte i dag. Jag har
            fullt förtroende för ambassadören i Minsk. Jag tycker att hon
            gör ett utmärkt jobb. Problemet är ju vem det är som är uppdragsgivare.
            I det här fallet är det utrikesministern och Utrikesdepartementet,
            som ger ambassadören ett handelsfrämjande uppdrag som hon inte
            borde ha.
          </note>
          <note>
            Vad kan man då göra åt detta? En sak som skulle kunna göras,
            nu när det pratas om utökade sanktioner mot den belarusiska regimen,
            är att visa att de här två energibolagen, som man var på väg att
            göra affär med, kan komma upp på EU:s sanktionslista. Det skulle
            vara ett sätt att tydligt markera att statliga bolag som bidrar
            till regimens grepp och bidrar till att finansiera regimen straffas.
            Det hoppas jag att EU klarar av att fatta beslut om nästa vecka.
          </note>
          <note>
            Historien med EKN är en sorglig historia som aldrig borde ha
            inträffat. Det är så tydligt att den affär som EKN gav en lånegaranti
            varken är miljö ­ mässigt hållbar eller socialt hållbar. Den är
            inte ens ekonomiskt hållbar, för mejl som EKN har skickat till
            mig visar att man till och med klassade ned Belarus till den lägsta
            nivån av ekonomisk hållbarhet och att riskerna med projektet var
            jättestora. Ändå gick EKN in i denna affär.
          </note>
          <note>
            Även om EKN är en fristående myndighet borde man ha kunnat stoppa
            denna affär mycket tidigare än vad man gjorde.
          </note>
          <note>
            Anf. 33 Utrikesminister ANN LINDE (S):
          </note>
          <note>
            Fru talman! Det är bra att det finns en enighet i Sveriges riksdag
            om att stödja civilsamhället i Belarus. Det svenska biståndet
            är inriktat på det och har fokus på tre sektorer: demokrati och
            mänskliga rättigheter, marknadsekonomisk utveckling samt miljö
            och klimat.
          </note>
          <note>
            Samtidigt är det väldigt svårt att stödja civilsamhället just
            nu. Regim ­ ens repression mot enskilda organisationer medför
            stora risker för dem vill vi stödja, och vi behöver hela tiden
            titta på deras situation. Vi måste värna demokratiförespråkarnas
            hälsa och säkerhet; det måste gå först.
          </note>
          <note>
            UD för en dialog med människorätts- och civilsamhällesorganisationer
            för att se hur Sverige i detta läge på ett kreativt sätt kan se
            till att de får stöd och hur vi kan hjälpa till att utveckla civilsamhället
            i landet.
          </note>
          <note>
            Det är också positivt att EU, efter att bland annat Sverige och
            flera andra länder har tryckt på, kommit med ett löfte till Belarus
            på över 30 miljarder om landet går i demokratisk riktning. När
            det gäller civilsamhället har ett särskilt stöd redan betalats
            ut.
          </note>
          <note>
            Vi bibehåller kontakterna med oppositionen och stöder deras legitima
            krav på mänskliga rättigheter, frisläppande av alla fångar samt
            fria och rättvisa val. Jag har välkomnat flera oppositionsledare
            till Stockholm, bland andra Svetlana Tichanovskaja, Olga Kovalkova,
            Veronica Tsepkalo och Valerij Tsepkalo.
          </note>
          <note>
            Vi kommer att fortsätta att vara tydliga med att de som har tvingats
            i exil, vilket flera av dem jag nyss nämnde har gjort, ska få
            återvända.
          </note>
          <note>
            Vi försöker också att stödja utbildning för belarusiska studenter.
            European Humanities University grundades 1992 i Minsk men fick
            flytta till Vilnius 2004. Tanken är att belarusiska studenter
            ska kunna gå där och sedan vara ett viktigt bidrag till det belarusiska
            civilsamhället. Vi har bidragit till den Emergency Fund som Humanities
            University har upprättat för att bekosta utbildningen för studenter
            som har drabbats av regimens repression för att de har ett politiskt
            engagemang.
          </note>
          <note>
            Utvecklingen i Belarus är mycket negativ. Där skiljer sig inte
            min och Håkan Svennelings uppfattningar åt. Deras internationella
            agerande blir alltmer produktivt, men vi måste göra vad vi kan
            för att få en förändring i demokratisk riktning.
          </note>
          <note>
            Anf. 34 HÅKAN SVENNELING (V):
          </note>
          <note>
            Fru talman! Det gläder mig att utrikesministern på detta tydliga
            sätt lyfter fram civilsamhället, för jag tror att det är otroligt
            viktigt att diskutera hur vi på bästa sätt kan stödja det belarusiska
            folket.
          </note>
          <note>
            Hur kan vi motverka den isolering som riskerar att drabba belarusiska
            medborgare? Den oroar mig mycket. Det handlar om svåra avvägningar
            eftersom vi måste agera mot flygbolag och det belarusiska nedtvingandet
            av flygplan och samtidigt möjliggöra för belarusier som vill lämna
            Belarus att komma till EU och Sverige.
          </note>
          <note>
            Som Ann Linde är inne på handlar det om att bygga ett demokratiskt
            civilsamhälle av exilbelarusier utanför Belarus så att vi kan
            stödja oberoende medier och bildandet av viktiga organisationer
            och underlätta demokratisering och organisering för oppositionen.
            När Belarus en dag bli r en demokrati kan då det som exilbelarusierna
            för tillbaka till Belarus bli grunden för ett demokratiskt Belarus.
          </note>
          <note>
            Därför är det viktigt att Sverige, EU och hela omvärlden är långsiktiga
            i sitt stöd till den belarusiska oppositionen.
          </note>
          <note>
            Fru talman! Det är också uppenbart att så fort vi i debatten
            går bakåt i tiden och tittar på vad som har hänt blir jag och
            utrikesministern djupt oense i vår beskrivning av vad som var
            rätt och fel. Men när vi tittar framåt är enigheten större. På
            måndag kommer utrikesministern att möta sina kol ­ legor i EU,
            och då kommer de att diskutera Belarus och ta kliv framåt. Vänsterpartiet
            har ingen avvikande åsikt om Sveriges ståndpunkt i detta fall,
            utan vi stöder helhjärtat regeringens arbete framåt.
          </note>
          <note>
            Det enda sättet för att komma framåt är att ha en levande och
            frisk debatt om hur Sverige på bästa sätt kan stödja det belarusiska
            folket.
          </note>
          <note>
            Anf. 35 Utrikesminister ANN LINDE (S):
          </note>
          <note>
            Fru talman! Låt mig börja med den skilda synen på vad som har
            skett. Belarus har hela tiden haft en politik där man å ena sidan
            har vänt sig åt EU och väst, å andra sidan åt Ryssland. Det hade
            varit helt kontraproduktivt att inte försöka utnyttja det till
            att få mer demokrati och större möjlighet för civilsamhälle, opposition
            och medier att verka.
          </note>
          <note>
            Därför var det rätt att införa hårda sanktioner efter valen i
            mitten av 2000-talet och att ta bort dem när den belarusiska regimen
            gick med på att släppa nästan alla politiska fångar. De skulle
            införas igen om det gick åt fel håll, och det gör det ju nu. Därför
            utökar vi nu den sanktionsregim som finns med ekonomiska sanktioner.
            De är ännu inte på plats, för det krävs enhällighet för att få
            igenom en ny sanktionsregim, vilket inte alltid är så lätt att
            få till.
          </note>
          <note>
            Vi har i alla skeenden av den pågående krisen och tidigare gjort
            ansträngningar för att uppmärksamma situationen i Belarus, för
            att fördöma våld och förtryck, för att värna om mänskliga rättigheter,
            för att uppmana till genuin dialog och för att få en fredlig lösning
            på konflikten och krisen. Vi har gjort det bilateralt, och vi
            har gjort det med OSSE, med EU, med FN och med Europarådet. Vi
            har hela tiden haft som mål att Belarus ska bli en demokrati,
            att folket ska få välja sina ledare, att det inte ska vara några
            politiska fångar och att det måste finnas frihet och mänskliga
            rättigheter.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:776 om villkorade stöd i
            FN-systemet för att värna kvinnors och flickors rättigheter
          </note>
          <note>
            Anf. 36 Utrikesminister ANN LINDE (S):
          </note>
          <note>
            Fru talman! Amineh Kakabaveh har frågat mig om regeringen avser
            att framföra kritik mot UNFPA:s senaste SWOP-rapport. Kakabaveh
            har också frågat om regeringen avser att villkora finansiering
            till UNFPA och UN Women och hur regeringen kommer att säkerställa
            kvinnors och flickors rättigheter när organisationerna i höst
            antar nya strategiska planer.
          </note>
          <note>
            Prostitution och människohandel för sexuella ändamål är ett hänsynslöst
            och cyniskt utnyttjande av andra människor. Det är en allvarlig
            kränkning av den enskilda individens människovärde och rätt att
            få bestämma över sitt liv och sin kropp. Det utgör också stora
            hinder för social jämlik ­ het, jämställdhet och möjlighet att
            åtnjuta mänskliga rättigheter och för att uppnå målen i Agenda
            2030.
          </note>
          <note>
            Arbetet mot prostitution och människohandel är därför en mycket
            högt prioriterad fråga för regeringen. Att kvinnor, flickor, hbtqi-personer
            , pojkar och män utnyttjas i prostitution kan aldrig accepteras.
          </note>
          <note>
            Regeringen motverkar användning av begrepp som sexarbetare och
            sexarbete. Det är köparen liksom den s å kallade sexindustrin
            som bär skulden , och språkbruket får inte bidra till att normalisera
            prostitution.
          </note>
          <note>
            Den svenska positionen är glasklar och framförs tydligt och konsekvent.
            Vi för en aktiv dialog, tillsammans med likasinnade, för att få
            med andra länder och organisationer på vår linje.
          </note>
          <note>
            Sveriges feministiska utrikespolitik innebär att utrikesförvaltningen
            genomgående arbetar med att driva och främja kvinnors och flickors
            fulla åtnjutande av alla mänskliga rättigheter, inte minst deras
            sexuella och reproduktiva hälsa och rättigheter , såväl politiskt
            och normativt som inom utvecklingssamarbetet.
          </note>
          <note>
            Det svenska utvecklingssamarbetet ska utifrån ett fattigdoms-
            och rättighetsperspektiv skapa förutsättningar för människor att
            förbättra sina levnadsvillkor. UNFPA och UN Women är viktiga samarbetspartners
            när det gäller det internationella arbetet för SRHR och jämställdhet.
            Att vill ­ kora och dra in kärnstöd till organisationer som UNFPA
            och UN Women skulle riskera att slå mot det bredare arbetet för
            jämställdhet, hälsa och SRHR, inklusive viktig a och ofta livräddande
            verksamhet er .
          </note>
          <note>
            Som en av de största givarna till både UNFPA och UN Women är
            det av högsta prioritet för Sverige att rättighetsperspektivet
            tas till vara när organisationernas nya strategiska planer utformas
            och antas.
          </note>
          <note>
            Sverige kommer fortsatt att stå upp för multilaterala överenskommelser
            om flickor s och kvinnors rättigheter och vara en stark röst för
            SRHR och en nära och strategisk partner till UNFPA och UN Women
            , samtidigt som vi tillsammans med likasinnade driver på för att
            ändra normer och attityder i syfte att motverka utnyttjandet av
            människor genom prostitution och människohandel. Sverige är, och
            ska fortsätta att vara, ett föregångsland för alla flickors och
            kvinnors rättigheter, både här hemma och genom vårt internationella
            arbete.
          </note>
          <note>
            Anf. 37 AMINEH KAKABAVEH (-):
          </note>
          <note>
            Fru talman! Tack, utrikesministern, för svaret!
          </note>
          <note>
            Vi är helt överens om var vi står och ska stå i dessa frågor
            när det gäller kvinnors och flickors rättigheter. Jag tror inte
            att det finns någon skiljelinje här, men vilken roll har Sverige
            ute i världen?
          </note>
          <note>
            Flera stora kvinnoorganisationer i Sverige har, både under 2020
            och för någon vecka sedan, då vi skickade ett brev till utrikesministern
            och Utrikesdepartementet, uppmärksammat regeringen på att vi är
            väldigt oroliga på grund av den senaste rapport som UNFPA har
            skrivit. Där förordas såväl sexköp – som kallas för sexarbete
            – som surrogatmoderskap och barnäktenskap.
          </note>
          <note>
            Man ska vara försiktig med att kritisera länder som lagstiftar
            mot barn ­ äktenskap. Konservativa krafter i FN sitter alltså
            och kritiserar Sverige och andra länder som har kommit långt i
            jämställdhetsarbetet. Detta är allvarligt. Det är samma synsätt
            och strategi som organisationerna i FN har. Man väljer könsapartheidregimer
            som Saudiarabien och Iran, och det är klart att de kommer med
            en konservativ, förlegad och patriarkal kvinnosyn i sina skriftliga
            rapporter och strategier.
          </note>
          <note>
            Min fråga är: Varför är det så svårt för regeringen och utrikesministern
            att villkora just jämställdhetspengar och pengar till just kvinnors
            sexuella och reproduktiva hälsa? Varför är det så svårt att göra
            det när det gäller barnäktenskap och exploatering av kvinnors
            rättigheter och kroppar?
          </note>
          <note>
            Vi i Sverige har ett arbete på gång, men vi har inte kommit så
            långt. Senast i morse hörde jag att kvinnor från andra länder,
            migrantarbetare här i vårt eget land, utnyttjas av sexköpare.
            Det innebär att vi aldrig får backa på våra grundläggande idéer
            eller FN:s egna grundläggande kärnkonven ­ tioner, där man håller
            fast vid alla människors lika värde och flickors och kvinnors
            rättigheter. Men nu backar man, och det gör oss väldigt oroliga.
          </note>
          <note>
            Min fråga är därför: Varför kan dessa frågor inte villkoras?
            Sverige skulle aldrig ge bistånd till organisationer inom FN eller
            andra som arbetar mot abort, till exempel. Vi skulle aldrig backa
            där. Varför skulle vi göra det när det gäller sexhandel? Varför
            skulle vi inte kunna villkora när det gäller barnäktenskap och
            tvångsäktenskap? Varför skulle vi inte kunna markera mot Saudiarabien,
            Iran och liknande? Det är ju de som har tagit sig in i FN:s olika
            organisationer och som i dag helt enkelt sätter olika gränser
            för hur ett demokratiskt land som Sverige och andra länder ska
            agera. Detta oroar oss.
          </note>
          <note>
            Min fråga är därför: Varför är det så svårt att villkora, utrikesministern?
            Skulle man backa när det gäller till exempel abortfrågan? När
            det rör sig om kvinnohandel måste man få fria tyglar att göra
            vad man vill.
          </note>
          <note>
            Anf. 38 Utrikesminister ANN LINDE (S):
          </note>
          <note>
            Fru talman! Jag delar helt Amineh Kakabavehs oro för detta, men
            vi ser olika på hur man ska komma till rätta med det. Låt mig
            förklara.
          </note>
          <note>
            Den feministiska utrikespolitiken har gjort det möjligt att höja
            profilen när det gäller mänskliga rättigheter och jämställdhet,
            driva på arbetet och bygga allianser. Det handlar om att flickor
            och kvinnor ska kunna få sina mänskliga rättigheter. Det gäller
            också sexuell och reproduktiv hälsa och rättigheter, alltså SRHR.
            Detta försöker vi driva på för, trots starkt motstånd.
          </note>
          <note>
            Det är viktigt att notera att den mobilisering som vi jobbar
            för och vårt gemensamma arbete ger resultat. Trots att det finns
            ett ökat motstånd och en ökad polarisering har SRHR-gruppen av
            likasinnade vuxit. Årets kvinnokommission försvarade det överenskomna
            språket om SRHR. Och under årets befolkningskommission lyckades
            vi anta en resolution med språk om SRHR, efter fint samspel mellan
            den afrikanska gruppen, EU och USA. Det är första gången detta
            har skett sedan 2016.
          </note>
          <note>
            Det svenska utvecklingssamarbetet utgår från fattigdoms- och
            rättighetsperspektivet och att människor ska kunna få bättre levnadsvillkor.
            I många länder är flickor, kvinnor, män och pojkar som är i prostitution
            allra mest utsatta. Det gäller både ekonomiskt och socialt. Denna
            grupps hälsostatus är ofta mycket sämre än den övriga befolkningens,
            de utsätts för våld och de får lättare hiv.
          </note>
          <note>
            För att det svenska biståndet ska nå de grupper som utsätts för
            detta är vi beroende av samarbetspartner i länderna, inom både
            FN-systemet, na ­ tionella myndigheter och civilsamhället. Om
            vi skulle villkora stöden eller dra in kärnstödet till organisationer
            som UNFPA och UN Women skulle det riskera att slå mot dessa individer
            och det bredare arbetet för jämställd ­ het, hälsa och SRHR.
          </note>
          <note>
            Vi behöver arbeta för att förändra länders och FN-organisationers
            positioner i stället för att villkora och dra tillbaka stödet.
            Så agerar USA, och jag vill inte att vi ska agera så. Där hade
            man inställningen att inte ge något stöd över huvud taget till
            organisationer som jobbar för abort eller preventivmedelsrådgivning.
          </note>
          <note>
            Under Trumps alla år, och för den delen Bushs år, gjorde USA
            precis som Amineh Kakabaveh nu föreslår. Man villkorade biståndet,
            och man drog tillbaka det. Vilka drabbades? Jo, kvinnor och flickor,
            inte minst de som är i prostitution och de som inte har sin sexuella
            och reproduktiva hälsa. Därför är detta inte ett effektivt eller
            bra sätt. Tvärtom ska man fortsätta att stödja organisationerna
            men ingå allianser för att förändra attityder och aktiviteter
            från både länder och organisationer.
          </note>
          <note>
            Anf. 39 AMINEH KAKABAVEH (-):
          </note>
          <note>
            Fru talman! Det är att gå lite långt att jämföra de krav som
            vi har med kraven från konservativa Trumpanhängare, där det handlade
            om abort ­ frågor och SRHR-frågor. Vi pratar om barnäktenskap
            och tvångsäktenskap, och vi pratar om sexhandel.
          </note>
          <note>
            Det blir kontraproduktivt om man å ena sidan ger pengar och å
            andra sidan inte villkorar dem. Det går att villkora dem. Jag
            har inte sagt att man ska stoppa medel, utan jag har sagt att
            man ska villkora medel. Det går. Det finns massor med demokratiska
            länder och massor med demokratiska röster. I så fall kan man påverka
            dem. Är man en majoritet kan inte några konservativa krafter vinna
            i FN:s eget organ, som har varit överens sedan Beijingkonferensen
            1995 om att säkerställa kvinnors och flickors rättighe ­ ter ute
            i världen.
          </note>
          <note>
            Därför undrar jag vad Sverige gör, förutom att skapa allianser?
            Det är för mig oroväckande att man skapar allianser med Saudiarabien,
            Iran och andra. Jag vill att vi skapar allianser med demokratiska
            rörelser och med demokratiska länder för att påverka dessa konservativa
            länder och rörelser. Nu ser vi också att Iran, Isisstaten, kommer
            att fortsätta. I dag är det val i Iran. Då får vi veta vad som
            kommer att hända när det gäller kvinnors rättigheter.
          </note>
          <note>
            Då undrar jag hur Sverige vill stoppa könsstympning, barnäktenskap,
            sexhandel och surrogatmoderskap förutom att ge pengar. Det vill
            jag verk ­ ligen veta. Jag tror också att väldigt många är engagerade
            och lyssnar på den här debatten för att få veta vilket ställningstagande
            som regeringen och utrikesministern gör. Vi har inte sagt att
            man ska stoppa pengarna, vi har sagt att de ska villkoras. Bara
            för att Trump har varit konservativ när det gäller aborter och
            en religiös fanatiker handlar det också om ett ansvar. Vi har
            inte bara ett politiskt utan också ett moraliskt ansvar gentemot
            skatte ­ betalarna. Vi är det största givarlandet och påverkar,
            vilket jag är stolt över. Men jag är inte stolt när jag ser att
            miljoner flickor och kvinnor är föremål för barnäktenskap, könsstympning,
            tvångsäktenskap, sexhandel och barnarbete och är en del av det
            som kallas sexarbete. Man skäms fak ­ tiskt över UNFPA:s rapport
            där dessa skrivningar finns. Den finns i den senaste State of
            World Population r eport , där man förordar sexarbete, surrogatmoderskap
            och barnäktenskap. Det är en relativisering av dessa frågor.
          </note>
          <note>
            Vi i Sverige med en feministisk regering måste markera starkt
            för dessa organisationer och för FN att vi inte tolererar detta.
            Det är faktiskt väldigt enkelt att säga det. Det finns ingen som
            skulle säga: Oj, vad säger Sverige. Det skulle bara gynna kvinnorna
            och gynna det jämställdhetsarbete som dessa kvinnor och organisationer
            gör men som inte får gehör i sina hemländer. Man måste helt enkelt
            få gehör från ett land som Sverige. Det är det som vi vill, utrikesministern.
          </note>
          <note>
            Anf. 40 Utrikesminister ANN LINDE (S):
          </note>
          <note>
            Fru talman! Prostitution och människohandel för sexuella ändamål
            är en av de värsta formerna för mäns våld mot kvinnor, och det
            har negativa konsekvenser för jämställdheten och samhället i stort.
            Män är de dominerande köparna när det kommer till prostitution
            och människohandel för sexuella ändamål. De som utnyttjas och
            säljs är kvinnor och flickor, hbtqi-personer, män eller pojkar.
            De flesta är dock kvinnor och dessvärre också barn.
          </note>
          <note>
            Men Sverige har varit banbrytande i kampen mot sexhandel och
            för en modern syn på relationer mellan kvinnor och män. Som första
            land i värl ­ den förbjöd vi 1999 köp av sexuella tjänster. Vi
            gör just det som Amineh Kakabaveh efterfrågar. Vi är ett föredöme,
            och andra länder följer efter. I detta fall är det Norge, Island,
            Irland, Nordirland, Kanada, Israel och Frankrike som vi märker
            har ett väldigt stort intresse.
          </note>
          <note>
            Det som först kallades den svenska modellen blev sedan den nordiska
            modellen, och nu kallas den alltmer för jämställdhetsmodellen.
            Det är en utveckling som vi verkligen välkomnar.
          </note>
          <note>
            Som ni vet togs inte den svenska lagstiftningen fram i ett vakuum,
            utan den utvecklades under årtionden. Den härrör från kvinnorörelsen
            och med en strävan att öka jämställdheten i hela samhället. Man
            måste konstatera att det tar tid att förändra normer. Utgångspunkten
            för vårt internationella arbete är långsiktig, och det är att
            vi ska gå mot en internationell jämställdhetspolitik, ett MR-utvecklingsperspektiv
            och få ett arbete mot människohandel och prostitution. Vi arbetar
            med att fortsätta informera om och argumentera för den svenska
            sexköpslagstiftningen, särskilt skälen till att inte kriminalisera
            säljaren – den som utnyttjas i prostitution och i människohandel
            för sexuella ändamål – utan köparen, alltså den som utnyttjar.
            Det är viktigt att förmedla ett fattigdomsperspektiv och ett rättighetsfokus,
            både när det gäller vikten av att ge stöd till dem som befinner
            sig i prostitution och för hälsotjänster och försörjningsmöjligheter.
          </note>
          <note>
            Regeringen har också varit väldigt tydlig med att vi i alla forum,
            också i forum som FN, måste motverka och ifrågasätta användningen
            av begrepp som sexarbetare och sexarbete. Vi har ingen annan syn
            än Amineh Kakabaveh där. Ett språkbruk kan bidra till att normalisera
            prostitutionen.
          </note>
          <note>
            Med anledning av detta har regeringen också utsett en särskild
            ambassadör mot människohandel som ett viktigt instrument i det
            internationella samarbetet mot trafficking.
          </note>
          <note>
            Men FN-arbetet är grundläggande i vårt globala SRHR- och jämställdhetsarbete,
            och Sverige är inte bara en av de starkaste rösterna utan också
            en av de största givarna till det globala SRHR-arbetet, inklusive
            till FN. Både UNFPA och UN Women är nyckelpartner när det gäller
            Sveriges internationella arbete med dessa frågor. Vi är väldigt
            tydliga där. Vi jobbar väldigt målinriktat när det gäller den
            svenska synen på prostitution och vikten av att bekämpa efterfrågan.
          </note>
          <note>
            Anf. 41 AMINEH KAKABAVEH (-):
          </note>
          <note>
            Fru talman! Jag tackar utrikesministern för detta. Jag vet att
            vi inte har olika syn när det gäller dessa frågor, när det gäller
            Sveriges röst och när det gäller Sveriges ambition att verkligen
            kunna förändra människors liv. Men problemet är att det är här
            hemma vi är säkra. Vi vet inte hur detta arbete går i FN:s andra
            medlemsländer. Det är detta som är problemet, att de påverkar
            oss men att vi inte påverkar dem. Till och med FN:s egna kärnkonventioner
            kommer i skymundan på grund av konservatism och på grund av de
            synsätt som finns.
          </note>
          <note>
            Utrikesministern talade mycket om sexhandel. Men vad säger vi
            om barnäktenskap? Länder kritiserar oss för att vi lagstiftar
            mot barnäktenskap. Detta är förfärligt. Detta innebär helt enkelt
            att man förespråkar sex med barn och våldtäkter av barn. Det kan
            man inte tolka på något annat sätt.
          </note>
          <note>
            Min fråga är: Hur skulle regeringen och utrikesministern gjort
            om det hade handlat om abortfrågor? Skulle man inte ha villkorat
            vårt bistånd? Skulle man inte ha drivit stenhårt att vi inte vill
            bidra till detta? Varför backar vi helt enkelt så fort det handlar
            om hedersförtryck och annat och vill vara tillmötesgående?
          </note>
          <note>
            Jag vill att Sveriges röst ska vara starkare. Jag vill att Sverige
            bidrar med mer stöd men villkorar det. Jag vill inte att apartheidregimer
            ska påverka oss. Vår röst ska gälla i FN:s samtliga organ när
            det gäller kvinnors, barns och flickors rättigheter. Vi ska stenhårt
            driva på mot könsstympning och barnäktenskap.
          </note>
          <note>
            Anf. 42 Utrikesminister ANN LINDE (S):
          </note>
          <note>
            Fru talman! Jag uppskattar verkligen att Amineh Kakabaveh tar
            upp de här frågorna, men jag måste protestera starkt när ledamoten
            påstår att de påverkar oss men att vi inte påverkar dem, fru talman.
            Det är helt fel – helt fel! Det är faktiskt att gå alldeles för
            långt, tycker jag.
          </note>
          <note>
            När det gäller hedersrelaterat våld och förtryck innebär det
            en kränkning av mänskliga rättigheter, och de som utsätts för
            detta upplever ett stort lidande. Vi kan aldrig acceptera att
            individer utsätts för den här typen av våld, och regeringen har
            gjort – och fortsätter att göra – väldigt stora insatser på området.
            Sverige är väldigt tydligt: I det internationella arbetet står
            vi upp mot hedersrelaterat våld, mot barnäktenskap och mot könsstympning
            hela tiden.
          </note>
          <note>
            Sverige är exempelvis som ett första vägvisarland engagerat i
            arbetet inom Globala partnerskapet mot våld mot barn, som lanserades
            i juli 2016. Initiativet är kopplat till Agenda 2030, och vi deltar
            särskilt i partnerskapet som handlar om att uppnå delmålet att
            eliminera alla former av våld mot barn. Dessutom jobbar vi naturligtvis
            mot våld mot kvinnor och våld i hemmet i den så kallade Istanbulkonventionen,
            som nu är utsatt från många håll.
          </note>
          <note>
            Sveriges feministiska utrikespolitik innebär att utrikesförvaltningen
            genomgående arbetar med att driva och främja kvinnors och flickors
            fulla åtnjutande av mänskliga rättigheter, inte minst SRHR. Det
            görs både politiskt och när det gäller den svenska synen på prostitution
            med dess koppling till människohandel och vikten av att bekämpa
            efterfrågan. Jag är särskilt glad över den diplomatiska överenskommelse
            vi nu har med Frankrike om att främja detta arbete tillsammans.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:749 om elbilar på färja
          </note>
          <note>
            Anf. 43 Infrastrukturminister TOMAS ENEROTH (S):
          </note>
          <note>
            Fru talman! Thomas Morell har frågat statsrådet Mikael Damberg
            om regeringen har en handlingsplan för hur effektiva räddningsinsatser
            ute till havs ska kunna släcka bränder i elektriska fordon och
            om handlingsplanen i så fall också omfattar räddningsinsatser
            för människor som befinner sig ombord på fartyg med brinnande
            elfordon.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Det finns omfattande bestämmelser i lag, förordning och myndighetsföreskrift
            om hur en brand ombord på ett fartyg ska förhindras eller släck
            ­ as. Regelverket syftar till att säkerställa säkerheten för människoliv
            till sjöss .
          </note>
          <note>
            Bestämmelserna om brandbekämpning ombord på fartyg baserar sig
            i mycket stor utsträckning på internationella regler. Det pågår
            nu en revidering av dessa regler, och Sverige driver aktivt på
            i förhandlingarna för ett förbättrat skydd vid händelse av bränder
            ombord på fartyg.
          </note>
          <note>
            Anf. 44 THOMAS MORELL (SD):
          </note>
          <note>
            Fru talman! Tack för svaret, statsrådet! Men det var egentligen
            inte mycket till svar. Det kom en ganska allmän formulering: ”
            Sverige driver aktivt på i förhandlingarna för ett förbättrat
            skydd vid händelse av bränder ombord på fartyg. ”
          </note>
          <note>
            Bränder är något av det värsta man kan råka ut för, speciellt
            om man är i ett slutet utrymme och har svårt att ta sig därifrån.
            En brand kan även leda till dödsfall utan att den som avlider
            har träffats av själva elden; då är det rökgaserna som är ett
            problem.
          </note>
          <note>
            Vi är ett av de ledande länderna när det gäller att elektrifiera
            fordons ­ parken. Det registreras elbilar i ganska stor omfattning,
            vilket betyder att vi får ut allt fler eldrivna fordon på vägarna.
            Av erfarenhet vet vi också att genomförande av service och underhåll
            varierar från individ till individ bland fordonsägarna, och det
            gör att en del fordon får den service de ska ha medan andra inte
            får det. En del fordon körs ganska omsorgsfullt, andra inte.
          </note>
          <note>
            Erfarenheten visar att elbilar kan fatta eld flera veckor efter
            en skada på batteripacket. Det var en trafikolycka där bilen togs
            i beslag, och den började brinna tre veckor efter olyckan – tre
            veckor! Man har alltså egentligen ingen kontroll över vad som
            sker i batteriet, och det beror på att det är mycket energi lagrad
            på liten yta.
          </note>
          <note>
            Jag är av den uppfattningen att det är bättre att förekomma än
            att förekommas. Det kommer ut allt fler elbilar, och det finns
            allt fler elbilar ombord på fartyg. Fartyg är av naturen slutna
            utrymmen – annars flyter de inte, vilket är allmänt bekant – och
            det gör ju att det blir väldigt svårt att släcka en brand som
            uppstår exempelvis på bildäck.
          </note>
          <note>
            Nu är det så att elbilar har en lägre andel bränder än vad vanliga
            bilar har, men det spelar ju ingen roll när själva släckningen
            av en elbil är bra mycket svårare. Man vittnar om att det går
            att kyla ned en brand i en elbil och tro att läget är under kontroll
            – och sedan flammar elden upp igen med full styrka. Det är det
            som gör det väldigt svårt att släcka en brand ombord på ett fartyg.
          </note>
          <note>
            Vi kan ta en av färjorna som går över till Finland som exempel.
            Det kan finnas upp till ett par tusen individer ombord. Vad gör
            man om det uppstår en brand i en elbil på bildäck och man har
            så mycket människor i ett slutet utrymme, utan möjlighet att ta
            sig därifrån, om vi inte har utarbetat regelverk och system för
            att släcka sådana bränder? När en elbil står på ett bildäck kan
            den ju stå intill en lastbil. Lastbilen behöver inte ha en last
            som består av brandfarliga ämnen, utan den kan lika gärna innehålla
            sågat virke eller någonting sådant. När branden sprider sig över
            dit får man ett brandförlopp som är rätt dramatiskt.
          </note>
          <note>
            Jag tycker att det är lite synd att svara så kort som man gör
            från regeringens sida. Man säger att man driver detta, men vadå?
            Man kan ju säga det, men finns det en plan för hur man ska hantera
            detta? Det ska ju inte behöva gå så långt att det inträffar en
            olycka med dödsfall innan det kommer en lösning på hur bränder
            ombord på fartyg ska hanteras.
          </note>
          <note>
            Anf. 45 SVEN-OLOF SÄLLSTRÖM (SD):
          </note>
          <note>
            Fru talman! Jag tänkte inte göra den här debatten onödigt lång,
            utan jag tänkte bara försöka få in mitt perspektiv som ledamot
            av försvarsutskottet. Vi har ju till exempel Kustbevakningen i
            vår portfölj.
          </note>
          <note>
            Vi hade Kustbevakningens generaldirektör Therese Mattsson på
            besök i utskottet för några månader sedan. Vi fick reda på att
            de resurser som regeringen tilldelat myndigheten inte räcker till
            för att den ska kunna upp ­ rätthålla den räddningstjänst till
            havs som den är skyldig att ha. Så är det. Man har svårt med bemanningen,
            och man har inte tillräckligt mycket far ­ tyg eller resurser
            för att klara sitt räddningstjänstsuppdrag till havs. För ­ utom
            detta fick generaldirektören en rak fråga: Kan ni släcka en elbil
            som börjar brinna på en färja? Hon svarade: Nej, det kan vi inte.
          </note>
          <note>
            Detta är ganska anmärkningsvärt, för precis som min kollega just
            redo ­ visade är det oerhört svårt att släcka en elbil även på
            land – men inte nog med det, det är dessutom giftigt. När jag
            kollade på matchen mellan Tur ­ kiet och Wales häromdagen kom
            det ett VMA-larm som jag tror att väldigt många svenskar såg.
            Det handlade om en elbil som brann i Eskils ­ tuna – en enda bil.
            Det var inte ett stort däcklager, en kemisk fabrik eller en industri
            ­ lokal, utan det var en elbil. Boende i området uppmanades att
            gå inomhus och stänga fönster, dörrar och ventiler på grund av
            giftig rök i området. Den kom från en enda elbil. Tänk dig då
            detta på en färja, fru talman! Det är just detta det gäller.
          </note>
          <note>
            Det kanske går nu att sitta och säga att man försöker ändra regelverket,
            att vi lever under internationella sjöfartslagar och att vi måste
            lösa detta tillsammans. Men 2020 var det 1,1 procent av fordonsflottan
            i Sverige som var rena elbilar. Om man räknar med laddhybriderna
            var det 3,6 procent. Samtidigt utgjordes en tredjedel av nybilsförsäljningen
            av laddbara bilar. Det innebär att andelen elbilar i vår fordonsflotta
            kommer att öka snabbt.
          </note>
          <note>
            Det innebär även att vi kommer att få fler och fler elbilar på
            våra färjor. Frågan är inte om det kommer att inträffa en olycka
            till havs, utan frågan är när.
          </note>
          <note>
            Har vi då fått en lagstiftning på plats? Har vi då utvecklat
            metoder så att vi kan släcka bränder i elbilar till havs?
          </note>
          <note>
            Detta är inte bara en fråga för Kustbevakningen, fru talman.
            Det är inte heller bara en fråga om släckningskapaciteten hos
            räddningstjänsten till havs, utan det är också en fråga för fartygsbesättningarna.
            De är normalt sett utbildade i att släcka bränder på fartyg och
            klarar normalt sett en brand i en konventionell dieselbil eller
            bensinbil på en färja, men de klarar inte att släcka en brand
            i en elbil.
          </note>
          <note>
            Det är här problemet kommer. Elbilsbränder är inga vanliga bränder.
            Det bildas giftig rök, och det kan bli direkt farligt. Vi vill
            inte ha ett nytt Scandinavian Star eller ett nytt Estonia, framför
            allt eftersom Kustbevakningen inte har kapacitet att släcka eller
            att flytta människor.
          </note>
          <note>
            Fru talman! Min fråga till infrastrukturministern är helt enkelt:
            Vad gör regeringen för att sätta press inte bara internationellt
            utan även på fordons ­ industrin och batteritillverkarna? De har
            ju ett ansvar här. Ingen annan del av den internationella fordonsindustrin
            skulle kunna lägga ut en produkt på marknaden som man inte kan
            släcka, som är livsfarlig för människor och som riskerar att åsamka
            sådana skador. Vad gör ni?
          </note>
          <note>
            Anf. 46 Infrastrukturminister TOMAS ENEROTH (S):
          </note>
          <note>
            Fru talman! Detta är intressanta frågeställningar, och jag uppskattar
            engagemanget för säkerhet till sjöss. Där är Sverige världsledande.
          </note>
          <note>
            Precis som sas tidigare är vi i Sverige ledande när det gäller
            antalet laddbara fordon; vi har flest laddbara fordon inom EU.
            Jag tycker att den teknikutveckling vi har är positiv. Den minskar
            koldioxidavtrycken och innebär att vi kan ställa om transportflottan
            på ett bra sätt. Här gör fordons ­ industrin fantastiska insatser
            med den omställning som sker, inte minst här i Sverige.
          </note>
          <note>
            Vi är också världsledande när det gäller sjösäkerhet. Vi är kända
            för att länge ha drivit detta framgångsrikt, inte minst inom ramen
            för IMO, International Maritime Organization. Det är våra erfarenheter
            av till exempel Scandinavian Star och Estonia som gör att vi i
            Sverige har en särskild kompetens på just sjösäkerhetsområdet.
          </note>
          <note>
            Jag tycker att det är olyckligt och oroväckande att ledande företrädare
            i riksdagen sprider en väldigt stor oro och rädsla för elbilar,
            som om det aldrig går att släcka dessa. Det är ju inte riktigt
            sant. Däremot är det naturligtvis andra släckningsmetoder som
            tas till när det gäller elfordon som brinner. Att skapa rädsla
            hos människor så att de inte vågar åka med färjor bara för att
            en elbil kommer ombord tycker jag inte är riktigt lämpligt för
            riksdagens ledamöter att ägna sig åt.
          </note>
          <note>
            Det finns tydliga bestämmelser när det gäller brandbekämpning
            om ­ bord som befälhavaren har att förhålla sig till. Det finns
            tydliga internatio ­ nella regler för detta. Det finns till och
            med särskilda regler just när det gäller transporter med batterier
            ombord, inte minst inom ramen för farligt gods-klassning. Transportstyrelsen
            har utfärdat ett antal föreskrifter och allmänna råd som berör
            lastsäkring och transporter av farligt gods.
          </note>
          <note>
            Naturligtvis ligger ett stort ansvar på fartygets befälhavare
            för att säkerställa att det är säkert innan fartyget lämnar hamn
            och under färd. Det finns också ett väl fungerande internationellt
            samarbete mellan Sverige och andra länder för att säkerställa
            att räddningskapacitet finns på plats.
          </note>
          <note>
            Det pågår ständigt ett arbete med att uppdatera och förnya dessa
            regelverk. I Sverige har vi, som jag tror att ledamoten i försvarsutskottet
            känner till, gett MSB i uppdrag att titta på släckningsmetoder.
            På grund av digitaliseringen och elektrifieringen av transportflottan
            pågår ett sådant arbete också internationellt.
          </note>
          <note>
            Här är det naturligtvis så att man fortsatt får titta både på
            fartygskonstruktioner och på instruktioner för evakuering och
            räddning. Det pågår ett kontinuerligt arbete, och jag känner mig
            trygg med det ansvarstagande som sker inom ramen för de myndigheter
            som finns.
          </note>
          <note>
            Det finns ingen särskild plan för enskilda typer av fordon. Däremot
            finns det särskilda råd och anvisningar för vilken typ av släckningsinsatser
            som ska göras. Det är så det fungerar. Det var också så det fungerade
            en gång i tiden när etanolbilar kom, när bensindrivna bilar kom
            och när dieseldrivna bilar kom. Väldigt många människor tyckte
            att det var oroväck ­ ande att bilar med så pass brandfarliga
            ämnen skulle släppas ombord på fartyg – hur skulle detta hanteras?
          </note>
          <note>
            Vi har faktiskt en ganska bra förmåga – inte bara i Sverige utan
            också i världen – att bygga säkra system. Men det är viktigt att
            detta uppmärksammas, och jag uppskattar interpellationen. Jag
            tycker att det är bra att det förs en samhällsdebatt om det här,
            så att alla blir medvetna om det. Det är naturligtvis viktigt
            att våra myndigheter fortsätter att arbeta både natio ­ nellt
            och internationellt med att säkerställa att det finns adekvata
            räddningsregler och insatser samt att befälhavarna har kapacitet
            att följa dessa.
          </note>
          <note>
            Anf. 47 THOMAS MORELL (SD):
          </note>
          <note>
            Fru talman! Tack, statsrådet, för svaret!
          </note>
          <note>
            Det måste väl ändå vara lite unikt att landets infrastrukturminister
            säger åt riksdagens ledamöter att de inte ska engagera sig i säkerheten
            till sjöss? Det är ju häpnadsväckande.
          </note>
          <note>
            Vi vet att elbilar brinner i mindre omfattning än bilar som drivs
            av konventionella bränslen, men vi vet också att elbilsbränder
            är svårare att släcka. Bränder ombord på fartyg är dramatiska.
            Hur branden uppstår är egentligen inte så intressant – frågan
            är om vi har förmåga att släcka branden, så att inte människoliv
            går till spillo. Scandinavian Star var ju ett tydligt exempel
            på hur dramatiskt det blir. Det var 159 personer som miste livet
            ombord på det fartyget.
          </note>
          <note>
            Man är ju fångad i en fälla om det uppstår en brand. När generaldirektören
            för Kustbevakningen säger att det inte finns metoder för att släcka
            bränder på fartyg ute till sjöss och att man inte har kapacitet
            måste väl ändå infrastrukturministern inse att vi måste lägga
            lite resurser på detta?
          </note>
          <note>
            När jag var instruktör inom försvaret hade vi ofta brandövningar
            i bussar. Då använde vi rökgranater inne i bussen – ofarliga rökgranater,
            naturligtvis – för att öva på att evakuera och få ut människor
            ur fordonet i tid. Tumregeln var att det tar ungefär två minuter
            innan röken har påverkat människor i sådan omfattning att de blir
            medvetslösa och blir liggande kvar inne i fordonet.
          </note>
          <note>
            Två minuter tar det att evakuera en buss, och den rymmer 50 personer.
            Ett fartyg har kanske upp till 2 000 passagerare. Då inser man
            omfattningen av de insatser som behövs för att rädda människor
            i händelse av en brand.
          </note>
          <note>
            Eftersom vi är ett av de ledande länderna när det gäller registrering
            av elbilar måste vi också vara snabba och ta initiativ i fråga
            om hur vi hanterar en brand som uppstår ombord på ett fartyg.
            Vi vet ju om att gaserna är giftiga.
          </note>
          <note>
            Precis som min kollega tog upp gick det ut ett VMA-meddelande
            i Eskilstuna där det varnades för en brand i en bil som stod utomhus
            – folk skulle gå in i sina hus och stänga fönstren. Men vad gör
            man om man befinner sig på en båt och samma situation uppstår?
            Vart ska man ta vägen? Ska man hoppa rätt ut i havet, eller hur
            är det tänkt?
          </note>
          <note>
            Svaret på interpellationen var i kortaste laget. Jag hade önskat
            att få ett tydligare svar på vad regeringen gör. Eftersom vi är
            ett framstående land när det gäller elektrifiering måste vi också
            vara ett framstående land när det gäller räddningsinsatser för
            att kunna ta hand om en situation där det brinner, exempelvis
            på ett fartyg. Det kan dock lika gärna vara i ett bo ­ stadshus,
            i ett parkeringshus eller något liknande – alltså i ett slutet
            utrymme.
          </note>
          <note>
            Vi måste kunna hantera detta. Det måste finnas en strategi, en
            tanke och en idé om hur vi löser den situationen.
          </note>
          <note>
            Jag ogillar att statsrådet tillrättavisar oss riksdagsledamöter
            som engagerar oss i människors säkerhet. Jag förbehåller mig rätten
            att fortsätta med det.
          </note>
          <note>
            Anf. 48 SVEN-OLOF SÄLLSTRÖM (SD):
          </note>
          <note>
            Fru talman! Här har vi alltså ett ansvarigt statsråd för en regering
            och från ett politiskt parti som gång efter gång har misslyckats
            i de kriser som landet har stått inför som tillrättavisar ledamöter
            av denna riksdag för att de vill öka säkerheten för folk som transporterar
            sig till sjöss. Det är häpnadsväckande.
          </note>
          <note>
            Det som ministern står här och säger om transport av batterier
            och farligt gods gäller inte elbilar. Detta handlar om personbilar
            som rullar in på samma bildäck och som räddningstjänsten till
            sjöss – Kustbevakningen – inte kan släcka bränder i. Detta är
            ett faktum, fru talman. Häpnadsväckande var ordet.
          </note>
          <note>
            Det är klart att vi ska stå här och skrika. Det är klart att
            vi ska lyfta upp fordonsindustrins förtjänster och att man har
            tagit fram alternativa drivmedel som minskar koldioxidutsläppen,
            men på samma sätt som man kan fösa fordonsindustrin och batteriindustrin
            framför sig genom skärpta regler måste man kunna göra det i detta
            fall.
          </note>
          <note>
            Man måste ta fram metoder för att släcka dessa batterier när
            de börjar brinna och släcka elbilarna. Vi måste ta fram metoder
            som inte är giftiga. Fru talman, jag ska tillrättavisa mig själv.
            Det finns metoder för att släcka vissa av de här bränderna. Men
            de är nästan giftigare än batteriet i sig självt så man får inte
            använda dem, för att använda Kustbevakningens generaldirektörs
            egna ord.
          </note>
          <note>
            Det här är ett problem. Det måste tas fram metoder och regelverk,
            och man måste tänka på säkerheten och sätta press på fordonsindustrin
            och batteriindustrin. Detta är inget motsatsförhållande till att
            vi ska öka antalet och andelen miljövänliga fordon i den svenska
            fordonsflottan. Men vi måste ha ökad säkerhet, för jag tror faktiskt
            inte att statsrådet om fem sex år vill att den här debatten ska
            rulla i nyhetssändningarna i svenska medier i samband med en stor
            olycka.
          </note>
          <note>
            Anf. 49 Infrastrukturminister TOMAS ENEROTH (S):
          </note>
          <note>
            Fru talman! Jag vill påminna ledamöterna om att jag berömde engagemanget
            i säkerhet. Jag uppskattar att ni engagerar er i säkerheten till
            sjöss, vilken är viktig.
          </note>
          <note>
            Det som jag kritiserade var spridandet av bilden att elfordon
            är farliga, att ett elfordon på en färja kan leda till väldigt
            stora risker för passagerare och att det gör att folk inte vågar
            åka med färjor längre.
          </note>
          <note>
            Det är viktigt att komma ihåg att det finns fungerande regler
            för säkerhet till sjöss. Men precis som när det gäller all ny
            teknik har MSB och andra myndigheter i uppdrag att säkerställa
            att de tar till sig ny kunskap om hur bränder släcks.
          </note>
          <note>
            Det finns naturligtvis alla möjligheter att ställa frågor till
            ansvarig myndighet, MSB, till andra som arbetar med räddningstjänsten
            eller till ansvarigt statsråd för de här frågorna och formulera
            dem så att de landar hos ansvarigt statsråd.
          </note>
          <note>
            Det som jag ansvarar för är säkerheten till sjöss, och det innebär
            att det finns tydliga regler och rutiner när det gäller befälhavarens
            ansvar. Vi är i Sverige världsledande när det gäller just sjösäkerhetsregler,
            bland annat utifrån våra erfarenheter, som jag sa tidigare, av
            Estonia eller för den delen Scandinavian Star. Regelverket har
            fungerat och tjänar oss väl.
          </note>
          <note>
            Men det kommer alltid att vara viktigt att vi med ny teknik och
            nya fordon som kommer uppdaterar regelverken och att det görs
            internationellt inom EU. Inte minst viktigt är det att befälhavarna,
            rederierna och konstruktörerna har kunskap om nya skepp.
          </note>
          <note>
            Det är intressant nu, för vi står i ett läge där vi kommer att
            fortsätta satsa än mer på sjöfarten. Där är min förhoppning att
            vi kommer att ha mer både gods- och passagerartrafik med sjöfart,
            för det är klimatsmart.
          </note>
          <note>
            En del i detta – jag leder ju Elektrifieringskommissionens arbete
            – är att utöka elektrifieringen, inte bara av fordonen som åker
            ombord på färjan utan också av färjorna som sådana. Det är väl
            ganska självklart att både rederier och andra i det läget vet
            vilka förutsättningar för släckning av bränder som finns och att
            de använder de sjösäkerhetsföreskrifter som finns.
          </note>
          <note>
            Jag vill också påminna om att det inte är regeringen som tar
            fram handlingsplaner för enskilda fordon. Vi ger instruktioner
            till våra myndigheter att upprätthålla den kunskap som behövs
            och ta fram de planer som behövs för att kunna göra ordentliga
            räddnings- och släckningsinsatser.
          </note>
          <note>
            Vi för också genom våra myndigheter den internationella dialogen
            och tar ansvar för att regelverket uppgraderas så att ansvarskedjan
            förtydligas för inte minst befälhavarna och rederierna. Det är
            så det ska vara, och detta ansvar tar regeringen.
          </note>
          <note>
            Jag vill återigen säga att jag uppskattar engagemanget, för det
            är viktigt att Sverige upprätthåller traditionen av en hög ambitionsnivå
            när det gäller sjösäkerhet.
          </note>
          <note>
            Om jag ska vara personlig här, och det får man ju tillåta sig
            att vara i kammaren ibland, tillträdde jag riksdagen 1994, precis
            efter Estoniakatastrofen. Jag har burit med mig att personer som
            skulle ha blivit ledamöter i Sveriges riksdag inte blev det på
            grund av Estoniakatastrofen
          </note>
          <note>
            För mig har sjösäkerhetsfrågorna varit otroligt viktiga. Det
            handlar om ny teknik men även om vanliga olyckor vid händelse
            av dåligt väder. Därför har uppföljningen av Estoniakatastrofen
            varit otroligt viktig för att säkerställa bra konstruktioner,
            bra instruktioner och bra räddningskapacitet inom svensk men också
            internationell sjöfart.
          </note>
          <note>
            Anf. 50 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det här med säkerhet är oerhört viktigt – om man sedan flyger,
            åker båt, bil eller tåg är fullständigt ointressant. Säkerheten
            måste alltid vara den ledande stjärnan i arbetet.
          </note>
          <note>
            Jag är en stor anhängare av Haverikommissionen , som handlar
            om utredningar av flygolyckor. Det arbete som görs i samband med
            varje olycka har lett till att det inte finns något säkrare transportmedel
            än just flyget. Det är oerhört lite skador och få dödsfall i flygtrafiken,
            med tanke på den mängd människor som transporteras. Och den ledstjärnan
            måste man ju ha alldeles oavsett vilken typ av transportmedel
            man arbetar med.
          </note>
          <note>
            När det finns ett problem med att släcka bränder i elfordon måste
            man vara lite på tåspetsarna och se vilka släckmetoder som ska
            användas och hur en brand ombord på ett fartyg ute till havs ska
            släckas. Vi hör generaldirektören säga att de inte har resurser
            för att klara det. Det är en varningssignal, i alla fall i min
            värld.
          </note>
          <note>
            Det är inte så att ett elfordon är farligare än något annat fordon.
            Det är branden i batteriet som är det farliga. Enligt MSB förekommer
            det gaser som väteklorid, vätecyanid och vätefluorid vid brand
            i litiumjonbatterier. Det är gaser som i värsta fall är dödliga.
            Det är det som vi har att handskas med. Man måste ha en plan för
            att lösa detta när det uppstår en brand i ett slutet utrymme.
          </note>
          <note>
            Svaret som jag fick på interpellationen var inte tillräckligt
            tydligt, så det finns anledning att återkomma.
          </note>
          <note>
            Med detta vill jag önska statsrådet och även talmannen och presidiet
            i övrigt en trevlig sommar.
          </note>
          <note>
            Anf. 51 Infrastrukturminister TOMAS ENEROTH (S):
          </note>
          <note>
            Fru talman! Jag kan återgälda önskningen och tacka Thomas Morell
            för många debatter under det här riksdagsåret. Det kommer säkert
            att bli fler debatter framöver. Det ser jag fram emot.
          </note>
          <note>
            Återigen: Vi har ett stort kunnande i Sverige när det gäller
            sjösäkerhet, och det är något som vi ska vara stolta över och
            som svensk expertis sprider i landet.
          </note>
          <note>
            På tal om de rent allmänna frågorna som rör oss som arbetar med
            transport- och infrastrukturfrågor är en viktig del också att
            öka inflaggningen, så att det är svenskbyggda och gärna svenskdrivna
            fartyg som finns på våra vatten och för att säkerställa att vi
            har bra kompetens ombord. Men, och det är viktigt att poängtera
            för dem som följer den här debatten, säkerhetsreglerna gäller
            även annan personal och andra befälhavare.
          </note>
          <note>
            Det finns ett internationellt regelverk inom IMO i Sverige. Just
            nu bedriver vi också en kampanj för att få komma in i IMO:s styrelse
            för att kunna göra än mer avtryck i det internationella säkerhetsarbetet.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellationerna 2020/21:782 och 790 om prioritering
            av dubbelspårig ostkustbana
          </note>
          <note>
            Anf. 52 Infrastrukturminister TOMAS ENEROTH (S):
          </note>
          <note>
            Fru talman! Jörgen Berglund och Viktor Wärnick har frågat mig
            om jag kommer att verka för att regeringen i det kommande planbeslutet
            prio ­ riterar en utbyggnad av dubbelspår längs Ostkustbanan.
            Jag väljer att be ­ svara interpellationerna i ett sammanhang.
          </note>
          <note>
            När den här regeringen tillträdde var situationen sådan att det
            under många år hade underinvesterats i svensk transportinfrastruktur.
            Regering ­ en presenterade 2018 en nationell plan där resurserna
            ökade kraftigt. Nu genomförs också o mfattande satsningar på transportinfrastrukturen
            i norra Sverige. I den gällande infrastrukturplanen i ngår bland
            annat utbyggnad av två etapper av Ostkustbanan till dubbelspår:
            Sundsvall – Dingersjö och Gävle – Kringlan. För Gävle – Kringlan
            innebar regeringens fastställelse 2018 av den nationella planen
            en utökad satsning jämfört med Trafikverkets förslag. I januariavtalet
            anges bland annat att den beslutade nationella planen för infrastruktur
            ska fullföljas. Dessutom anges att det ska ske en fortsatt utbyggnad
            av järnvägen i norra Sverige och att planeringen för att bygga
            Norrbotniabanan i sin helhet ska intensifieras.
          </note>
          <note>
            Regeringen har nyligen lagt fram en proposition till riksdagen
            med den största ekonomiska ramen någonsin för transportinfrastruktur.
            Sammanlagt uppgår ramen till 876 miljarder kronor för perioden
            2022–2033. Detta gör vi för att både ta hand om och utveckla befintlig
            infrastruktur men också för att genomföra nya investeringar i
            hela landet. Ett väl fungerande transportsystem är en viktig del
            i samhällsbygget. Regeringen kommer fortsatt att satsa på att
            bygga Sverige starkt och hållbart med infrastruktursatsningar,
            inte minst i norra Sverige. Det är välbehövligt för att möta de
            stora behov som finns efter många år av uteblivna investeringar
            och eftersatt underhåll.
          </note>
          <note>
            Anf. 53 JÖRGEN BERGLUND (M):
          </note>
          <note>
            Fru talman! Tack till statsrådet för att han kommer hit i dag
            och debatterar denna viktiga fråga!
          </note>
          <note>
            Jag har inte på långa vägar suttit i riksdagen så länge som infrastruktur
            ­ ministern. Han kom in 1994, fick jag lära mig i dag, och jag
            kom in 2018. Jag kommer ihåg att mitt absolut första anförande
            handlade just om en dubbelspårsutbyggnad mellan Gävle, Sundsvall
            och Härnösand och vikten av det. Sedan dess har jag skrivit motioner
            och skriftliga frågor, deltagit i seminarier och skrivit debattartiklar.
            Jag har också engagerat mig kommu ­ nalt i frågan.
          </note>
          <note>
            Om man vill vara lite elak kan man fundera på om jag är enkelspårig
            i mitt uppdrag. Nej, det är jag inte. Men det här är en fråga
            som är så pass viktig för mig att jag tycker att den är väl värd
            att fortsätta att upprepa, och det kommer jag också att göra tills
            det är klart med ett beslut om att bygga ut järnvägen till ett
            dubbelspår.
          </note>
          <note>
            Det här handlar naturligtvis inte om att detta skulle vara bra
            för mig personligen. Det är inte därför jag engagerar mig, även
            om jag skulle tjäna restid när jag åker till Stockholm. Men det
            är bra för människor, miljö och företag.
          </note>
          <note>
            Fru talman! De närmaste åren kommer det att investeras över 1
            000 miljarder i norra Sverige. Man kan prata om en reindustrialisering.
            Det kommer att skapas tusentals nya jobb, och norra Sverige kommer
            att bli attraktivt att bo i. Det kommer att behövas en stor inflyttning
            för att klara det här, och det kommer att bli nödvändigt att ha
            en järnvägskapacitet som kan svara mot de behov som de nya företagen
            kommer att ha.
          </note>
          <note>
            I min hemstad Sundsvall, till exempel, etablerar sig ett företag
            som heter Renewcell. Det är otroligt spännande. De återvinner
            textilier – ett område som det finns mycket att göra på internationellt.
            De kommer att ha stora behov av att transportera både på järnväg
            och till sjöss.
          </note>
          <note>
            En sak som är gemensam för alla de här investeringarna i norra
            Sverige är att de har hållbarhet som ledstjärna. Det handlar om
            att göra stål utan kol, batterier till elektrifieringen av fordonsflottan
            och så vidare.
          </note>
          <note>
            Både människor och varor kommer att behöva förflytta sig, framför
            allt varorna eller godset. Det som kommer att tillverkas i norra
            Sverige görs till stor del för exportmarknaden, och här spelar
            järnvägen en avgörande roll. Men som det är i dag finns det varken
            kapacitet eller ens järnväg på plats för att kunna lösa det här
            och möta utmaningarna. Här anser jag att ett dubbelspår mellan
            Gävle, Sundsvall och Härnösand är en nyckel.
          </note>
          <note>
            Fru talman! Jag sa en nyckel. Den andra nyckeln är Norrbotniabanan,
            som jag helhjärtat stöder och som jag uppfattar att också regeringen
            stöder, i alla fall retoriskt. Vi får väl se när den blir klar.
          </note>
          <note>
            Det är det här, fru talman, som jag inte riktigt förstår. Regeringen
            näm ­ ner i olika sammanhang – infrastrukturministern gjorde det
            senast nu i sitt svar – att hela Norrbotniabanan ska fullföljas.
            Men jag har faktiskt aldrig hört infrastrukturministern säga att
            hela nya Ostkustbanan ska fullföljas. Om vi bara bygger Norrbotniabanan
            kommer ju problemet att vara kvar och bara flytta sig när tågen
            kommer från låt oss säga Luleå ned till Väster ­ aspby norr om
            Härnösand, för där tar ett enkelspår vid ned till Gävle. Då blir
            inte investeringen fullt ut utnyttjad, och det tycker jag vore
            synd.
          </note>
          <note>
            Min ärliga fråga till infrastrukturministern är: Vad är logiken
            i en utbyggnad av Norrbotniabanan när man inte säger att nya Ostkustbanan
            också ska byggas?
          </note>
          <note>
            Det förväntar jag mig – och skulle gärna vilja höra – ett svar
            på.
          </note>
          <note>
            Anf. 54 VIKTOR WÄRNICK (M):
          </note>
          <note>
            Fru talman! Jag får inleda med att tacka infrastrukturministern
            för svaret på Jörgen Berglunds och min respektive interpellation.
          </note>
          <note>
            Frågan om dubbelspårsutbyggnad av Ostkustbanan är av mycket stor
            vikt för alla som bor och verkar i mitt hemlän Gävleborg. Hela
            Hälsingland och Gästrikland skulle dra stor nytta av förstärkt
            kapacitet på järnvägen, och det brådskar med beslut.
          </note>
          <note>
            Järnvägsbanan längs ostkusten är bland de mest trafikerade enkelspåriga
            järnvägarna i landet, och den är i skriande behov av kapacitetsutbyggnad.
            Järnvägen mellan Sundsvall och Stockholm förser hela Sverige med
            viktigt gods och kompetenta individer som dagligdags pendlar och
            transporteras längs aktuell sträcka. En utbyggnad skulle inte
            bara ge en avsevärd tidsvinning för resenären och pendlaren utan
            också möjlighet till stor avlastning för trafiken på vägarna,
            där gods i alltför stor utsträckning i dag i stället transporteras.
          </note>
          <note>
            Fru talman! Jag menar att det krävs ett skifte i synen på det
            Sverige som ligger norr om Dalälven. Länen norr om denna älv är
            centrala för att hela Sverige ska fungera. Det handlar om att
            industrierna, de entreprenöriella krafterna, naturtillgångarna
            och alla idoga människor som varje morgon har ställt klockan för
            att gå till jobbet behövs för hela Sveriges skull.
          </note>
          <note>
            Eller för att uttrycka sig mer konkret: Utan varuleveranser och
            produk ­ tion som kommer från eller sker i andra delar av landet
            än storstäderna skulle det mesta stanna av. Transporterna från
            de norra länen till Stockholm och vidare ut till resten av Sverige
            och Europa måste prioriteras. En utbyggnad av Ostkustbanan till
            dubbelspårig järnväg är därför central för att hela Sverige ska
            fungera.
          </note>
          <note>
            Inför det planbeslut som regeringen har att fatta om lite drygt
            ett år finns alltså en stor förväntan på att man prioriterar en
            dubbelspårig ostkust ­ bana. Färska beräkningar som har gjorts
            av Nya Ostkustbanan, ett bolag som ägs av Region Gävleborg och
            Region Västernorrland ihop med många av de berörda kommunerna,
            visar att den samhällsekonomiska nyttan är god.
          </note>
          <note>
            Det region- och kommunägda bolaget har använt sig av Trafikverkets
            beräkningsmodeller, men i stället för att dela upp sträckan har
            man utgått från att det, som sig bör, ska vara en sammanhållen
            investering för hela sträckan. Anledningen till att det här är
            en nyhet är att Trafikverket från början valde att dela upp sträckan
            i 17 delsträckor. Man har dock gått i rätt riktning till att det
            nu är 5 funktionella etapper. Men det räcker inte; Ostkustbanan
            behöver ses som den helhet den faktiskt är.
          </note>
          <note>
            Då skulle en dubbelspårig ostkustbana mellan Gävle, Söderhamn,
            Hudiksvall, Sundsvall och Härnösand innebära en samhällsekonomisk
            nytta på 45 miljarder kronor. Netto, efter avdrag för byggkostnader,
            räntekostnader och drifts- och underhållskostnader, är det ändå
            13 miljarder kronor. Detta framkommer efter försiktiga beräkningar,
            vilket troligen innebär en högre samhällsnytta i realiteten.
          </note>
          <note>
            Fru talman! Lönsamheten är god för hela Sverige av att bygga
            ut Ostkustbanan. Med anledning av detta vill jag fråga infrastrukturministern:
            Kommer också regeringen att vilja se hela Ostkustbanan som en
            sammanhållen investering? Och är det då inte en klok åtgärd att
            i kommande planbeslut prioritera en utbyggnad av Ostkustbanan
            till dubbelspår?
          </note>
          <note>
            Anf. 55 Infrastrukturminister TOMAS ENEROTH (S):
          </note>
          <note>
            Fru talman! Tack till interpellanterna! Jag uppskattar verkligen
            engagemanget, och jag måste säga att jag också tycker om argumentationen.
            Vad härligt att höra moderata riksdagsledamöter diskutera och
            engagerat prata om industripolitik! Det händer inte ofta.
          </note>
          <note>
            Jag satt här i kammaren när Fredrik Reinfeldt som statsminister
            sa: The industry sector in Sweden is basically gone. Det var ord
            från landets statsminister, som sa att industrin är på dekis och
            på väg bort. Vi satsar på tjänstesamhället! Och så subventionerades
            i stället sängbäddning, och ruttjänster infördes.
          </note>
          <note>
            Jag och vår nuvarande statsminister, som då var IF Metalls ordförande,
            Stefan Löfven, arbetade intensivt med det vi då började kalla
            en nyindust ­ rialiseringsstrategi. För Sverige måste, om vi ska
            kunna bibehålla vår väl ­ färd, ta vara på de industriella kapaciteter
            och kunskaper vi har vare sig det är fordonsindustrin, skogsindustrin,
            gruvindustrin eller läkemedels ­ industrin.
          </note>
          <note>
            Vi ser nu resultatet med 1 000–1 500 miljarder i investeringar
            i norra Sverige. Hybrit, Green Steel och Northvolt – det är en
            framgångsrik satsning på nyindustrialisering i Sverige. Detta
            hade inte varit möjligt med en moderatledd regering.
          </note>
          <note>
            Redan på den tiden föreslog vi att vi skulle bygga Norrbotniabanan
            för att kunna fullfölja bra godstransporter längs Norrlandskusten.
            Det första som gjordes då var att lyfta bort Norrbotniabanan ur
            nationell plan och minska planen.
          </note>
          <note>
            Jag tvekar inte en sekund när det gäller engagemanget hos ledamöterna
            från regionen, och jag uppskattar det. Men faktum är att man ändå
            kan konstatera att riksdagen alldeles strax ska rösta om pengar
            till infrastruktur, och då kommer ni att rösta för 30 miljarder
            kronor mindre på utveck ­ lingsanslaget. Det blir mindre pengar
            till satsning på infrastruktur.
          </note>
          <note>
            Jag noterar att Moderaternas talesperson i infrastrukturfrågor
            finns i salen. Var välkomna att i pausen sedan diskutera dessa
            frågor med henne. Konsekvensen av Moderaternas egna förslag är
            minskade resurser. För om det inte är Göteborg–Borås, Lund–Hässleholm,
            Ostkustbanan eller Norrbotniabanan, vad är det som ska bort?
          </note>
          <note>
            Vi har i infrastrukturpropositionen föreslagit 876 miljarder
            kronor, närmare 900 miljarder, den största satsningen någonsin,
            inte minst när det gäller ny infrastruktur. Redan i dag görs stora
            satsningar. Jag nämnde Dingersjö. Jag nämnde Gävle–Kringlan. Jag
            har inga bekymmer med att tycka att det är väldigt utmärkt om
            Sverige kan få ett fungerande transportsystem med järnväg, vare
            sig det är fyrspår Stockholm–Uppsala, via Gäv ­ le, via Sundsvall
            eller via Norrbotniabanan. Det därför vi genomför den största
            järnvägssatsningen i modern tid.
          </note>
          <note>
            Vi gör det efter år av underinvesteringar, när andra regeringar
            valde att nedprioritera satsningar på järnvägen. Därför var det
            en viktig signal när vi 2018 kunde ta spadtaget och påbörja bygget
            av Norrbotniabanan. Därför var det en viktig signal när vi utökade
            satsningen på Ostkustbanan. Det är under socialdemokratiskt ledda
            regeringar som vi ser till att satsa på Ostkustbanan, på Norrbotniabanan
            och för den delen också på Malmbanan.
          </note>
          <note>
            Vi har i den omröstning som ledamöterna i den här interpellationsdebatten
            ska delta i ett läge där regeringen föreslår 30 miljarder kronor
            mer till utbyggnad av järnvägssystemet än vad Moderaterna gör
            i sitt motsva ­ rande förslag. Grundfrågan tillbaka till de båda
            interpellanterna, fru talman, får därför bli: Var ska de pengarna
            tas? Om det inte är på Ostkustbanan, vilka projekt tycker ni ska
            strykas i nuvarande nationell plan?
          </note>
          <note>
            Anf. 56 JÖRGEN BERGLUND (M):
          </note>
          <note>
            Fru talman! Jag hade tänkt att det här skulle vara en diskussion
            med argument om varför detta är viktigt. Infrastrukturministern
            använder dock hela sitt andra anförande till att angripa den tidigare
            alliansregeringen. Det är ett känt knep, både från honom och från
            andra statsråd. Sedan vill han ha svar på frågor av oss. Då får
            jag väl påminna statsrådet om att det är statsrådet som svarar
            på frågor inför riksdagen, inte tvärtom.
          </note>
          <note>
            Jag vill ändå kommentera två saker till Tomas Eneroth. För det
            första var det under alliansregeringen, som han så gärna ville
            prata om, som besluten om Gävle–Kringlan och Sundsvall–Dingersjö
            faktiskt kom. För det andra är svaret på frågan om de 30 miljarderna
            tämligen enkelt: Vi tänker inte bygga ut höghastighetståg i Sverige
            för hundratals miljarder. Jag tror att det är statsrådet som ska
            svara på var han ska få de där hundratals miljarderna ifrån.
          </note>
          <note>
            Fru talman! Jag tog tidigare upp vikten av att ha ett dubbelspår
            i ett nationellt perspektiv kopplat till industriinvesteringarna.
            Låt mig nu zooma in och titta lite mer lokalt och regionalt på
            vilka effekter ett dubbel ­ spår skulle få.
          </note>
          <note>
            I morse åkte jag tåget från Sundsvall till Stockholm. Det tog
            3 timmar och 35 minuter. Jag ska senare åka samma sträcka tillbaka,
            3 timmar och 35 minuter. Det är inte precis någonting man vill
            göra varje dag. Jag noterar också att för 15 år sedan tog samma
            sträcka 3 timmar. Restiden har alltså ökat, vilket måste ses som
            ganska unikt. I en tid när vi uppmanar människor och företag att
            tänka hållbarhet vill vi ju att man ska välja tåget framför flyg
            och bil, och då kan inte restiderna öka. De måste minska.
          </note>
          <note>
            Fru talman! För att dagspendla brukar man prata om en restid
            på unge ­ fär 1 timme. Om jag sätter mig på tåget i Sundsvall
            i dag hinner jag åka till Hudiksvall, en sträcka på ungefär 8
            mil, på 1 timme. Med ett dubbel ­ spår skulle jag hinna ända till
            Gävle, som ligger 21 mil söder om Sunds ­ vall. Det skulle betyda
            att människors och företags tillgång till arbe ­ te, studier och
            kompetens skulle mångdubblas i våra två län, Västernorr ­ land
            och Gävleborg. Till Arlanda skulle det till exempel ta 1 timme
            och 45 minuter från Sundsvall. Jag skäms inte för att säga att
            Sundsvall då för ­ modligen inte skulle behöva en flygplats, i
            alla fall inte av dagens storlek. Då skulle Arlanda kunna bli
            även Västernorrlands regionala flygplats som tar oss ut i världen.
            Jag tror att det skulle vara väldigt bra.
          </note>
          <note>
            Fru talman! I en tid när arbetslösheten i Västernorrland och
            Gävleborg är hög, högre än i Sverige i genomsnitt, och företag
            ropar efter kompetens är det avgörande att människor kan röra
            sig inom stora områden för att hitta arbete. Med ett dubbelspår
            skulle det bildas en arbetsmarknadsregion av det som i dag är
            fyra, eller om det till och med är fem. Det skulle bli en arbetsmarknadsregion
            med över 500 000 människor, den klart största norr om Uppsala.
            Då får jag väl också påminna om att det området är två tredjedelar
            av Sveriges yta.
          </note>
          <note>
            Fru talman! Sverige har faktiskt inte råd att inte bygga ett
            dubbelspår Härnösand–Sundsvall–Gävle. Sverige, svenska företag
            och miljön behöver ett dubbelspår. EU, fru talman, har förstått
            vikten och pekat ut sträckan som berättigad till medfinansiering
            med upp till 50 procent. Så viktig tycker till och med Bryssel
            att den är. När, Tomas Eneroth, ska regeringen gör a slag i saken
            och resonera på samma sätt som man gör i EU?
          </note>
          <note>
            Anf. 57 VIKTOR WÄRNICK (M):
          </note>
          <note>
            Fru talman! Det råder fullständig enighet bland Gävleborgs kommuner
            om att det är helt nödvändigt med en dubbelspårig ostkustbana.
            Så tycker moderater, socialdemokrater och alla andra, ministerns
            partivänner och mina, kommunalråd och regionråd, majoritet och
            opposition, inland och kust, hela Gävleborgsbänken här i riksdagen.
            Det är alltså ingen partiskiljande fråga. Jag söker inte heller
            konflikt, om det nu är vad infrastrukturministern tror.
          </note>
          <note>
            Det här handlar till syvende och sist om förutsättningar att
            leva, bo och verka norr om Dalälven. Det kokar ned till en fråga
            om prioriteringar i den nationella planen. Därför är det glädjande
            att helhetsbaserade kalkyler i enlighet med Trafikverkets metodik
            visar att nettonyttan av en dubbelspårig ostkustbana är positiv.
          </note>
          <note>
            Sträckan Gävle–Härnösand är i dag en problematisk flaskhals för
            järnvägstrafiken. Det hjälper därför inte att bygga ut annan järnväg
            i anslutning till Ostkustbanan om Ostkustbanan fortsatt ska utgöra
            den svagaste länken med trängsel på enkelspårig räls. Exempelvis
            hindrar denna flaskhals ett fullt utnyttjande av Botniabanans
            och Norrbotniabanans potential, trots dessa banors utbyggnation,
            som ministern nämner. Jag menar att vi behöver bygga ihop svensk
            järnväg, inte fragmentera den.
          </note>
          <note>
            Fru talman! Det är mycket glädjande att stora investeringar i
            bland annat industrierna nu görs i länen norr om Dalälven, men
            för att fullt ut kunna nyttja de tillväxtfrämjande insatserna
            krävs förbättrad infrastruktur som kan få ut produkterna på marknaden
            i resten av Sverige och också i Europa. Då behövs en dubbelspårig
            ostkustbana. Annars riskerar Sveriges längsta flaskhals, med 27
            mil enkelspårig järnväg, att kraftigt försvåra och förstöra allt
            det goda som nu planeras och genomförs. Arbetsmarknadsregionerna
            skulle stärkas, människors restider förkortas och miljön skonas.
          </note>
          <note>
            Fru talman! Jag skulle vilja att infrastrukturministern resonerade
            om hur prioriteringarna i den kommande planen kommer att gå till,
            vilka kriterier som kommer att användas och i vilket scenario
            han kan tänka sig att en ny, dubbelspårig ostkustbana inte kan
            tänkas nå upp till de krav på nytta som det gemensamma, kommun-
            och regionägda Ostkustbanebolaget nu ändå förmått visa finns.
          </note>
          <note>
            Anf. 58 Infrastrukturminister TOMAS ENEROTH (S):
          </note>
          <note>
            Fru talman! Återigen: Jag uppskattar verkligen engagemanget.
            Jag måste säga att det i det senaste inlägget inte fanns något
            jag invänder mot. Jag tycker att det förs en alldeles utmärkt
            argumentation om hur vi förstorar arbetsmarknadsregionen och varför
            det är viktigt att satsa på järnvägen.
          </note>
          <note>
            Det jag efterlyste hos ledamöterna, som ändå är invalda i Sveriges
            riksdag och snart kommer att rösta om resurser till infrastruktur,
            är lite konsekvens. Det räcker inte att tala väl om satsningar
            i sin egen hemmaregion.
          </note>
          <note>
            Jag uppskattar verkligen att det finns en bred uppslutning. Min
            ambi ­ tion som infrastrukturminister har varit att se till att
            regionerna pratar sig samman om gemensamma prioriteringar. Men
            faktum kvarstår: När vi i riksdagen ska rösta om resurser till
            infrastruktur kommer ledamöterna i denna interpellationsdebatt
            med all sannolikhet, om de inte har anmält någonting annat till
            sin gruppledare, att rösta för att 30 miljarder kronor mindre
            ska gå till satsningar på järnväg.
          </note>
          <note>
            Nu fick jag höra svaret: Dem tar vi från höghastighetstågen.
            I nationell plan för de kommande tolv åren är det tre objekt som
            är stambanor för höghastighetståg. Det är Göteborg–Borås, det
            är Lund–Hässleholm och det är Linköping–Järna. Är det några av
            dessa objekt som ledamöterna då tycker ska bort?
          </note>
          <note>
            Nu är det lite av sanningens minut. Jag tycker att det är alldeles
            utmärkt att vi bygger ut ny järnväg, och det är därför som vi
            nu har satsat 876 miljarder kronor och föreslår det i en proposition.
            Om man sätter till mind ­ re resurser måste man ta konsekvenserna
            av det.
          </note>
          <note>
            När det gäller Ostkustbanan är jag i allra högsta grad för en
            fortsatt utbyggnad. Jag tycker att det är otroligt viktigt för
            en förstoring av arbetsmarknadsregionen, för kapaciteten och för
            att minska pendlingstiderna. Det finns starka regionala skäl men
            också nationella skäl för att fortsätta de stora satsningar som
            görs. Detta gäller även på godssidan med triangelsatsningen i
            Sundsvall som har varit väldigt viktig. Jag tror att det är närmare
            12 miljarder kronor totalt som satsas och som inkluderar den regionala
            medfinansieringen.
          </note>
          <note>
            Det är bra. Det behöver ett industriland som Sverige. Vi behöver
            det både för att klara kompetensförsörjningen och minska pendlingsavstånden
            och för att avlasta våra vägar från godstrafiken eftersom det
            är fullt ibland på E4:an och E6:an. Vi kan göra det genom att
            satsa på sjöfarten eller för den delen på järnvägstrafiken. Det
            är därför vi har det rekordstora beloppet 437 miljarder kronor
            i vår satsning på utvecklingsanslaget.
          </note>
          <note>
            Det är också sant att det kostar att inte investera. Jag tycker
            att berättelsen om när en moderatledd regering tog bort Norrbotniabanan
            är en bra beskrivning av detta. Tänk om det inte hade gjorts?
            Då kanske vi hade invigt Norrbotniabanan nu. Det hade varit otroligt
            viktigt för Skellefteå, Lule och hela Norrlandsregionen med Norrbotniabanan.
            Det hade säkert underlättat och förbättrat förutsättningarna för
            ytterligare investeringar i norra Sverige.
          </note>
          <note>
            Men på den tiden var det viktigare att prioritera annat. Det
            är därför jag lyfter fram den diskussionen nu. Det är inte för
            att påminna om någonting som hände förr utan för att säga att
            det kan hända igen eftersom det ändå är så att Moderaterna själva
            har 30 miljarder mindre i utvecklingsanslaget på infrastruktur
            i sitt budgetförslag.
          </note>
          <note>
            Återigen vill jag säga att jag verkligen uppskattar engagemanget
            och inte minst uppslutningen med regionen när det gäller Ostkustbanan.
            Den är viktig och den visar, tillsammans med fyrspår på sträckan
            Stockholm − Uppsala och en satsning på Norrbotniabanan, hur man
            kan göra re ­ gionförstoringar och korta avstånden. Inte minst
            liknelsen med effekterna för Sundsvalls flygplats tycker jag var
            intressant i det här sammanhanget, även om även Sundsvall har
            en fantastiskt fin flygplats.
          </note>
          <note>
            Anf. 59 JÖRGEN BERGLUND (M):
          </note>
          <note>
            Fru talman! Infrastrukturministern vill ha svar om 30 miljarder
            från mig men vill inte själv svara på var 300 miljarder ska komma
            från. Den som lyssnar får fundera på storheterna.
          </note>
          <note>
            Om man tycker att det här är en viktig satsning, som statsrådet
            ändå lyfter fram det som, blir det märkligt att han hittills inte
            har svarat gällande kopplingen mellan Norrbotniabanan som han
            talar sig varm om. Det kommer att komma ned till enkelspår om
            man inte bygger ut detta.
          </note>
          <note>
            Faktum är att regeringen på de här snart sju åren inte har fattat
            beslut om några nya delsträckor. Man har finansierat upp de redan
            fattade besluten precis enligt vanlig ordning, som man gör. Jag
            har inte ens hört Tomas Eneroth säga att han åtminstone kan se
            till att man ser det här som ett projekt i stället för de fem
            som det är nu. Inte ens det vill han säga. Han tycker att det
            är bra men är inte beredd att göra någonting mer.
          </note>
          <note>
            Fru talman! Jag vill göra en kommentar om triangelspåren i Sundsvall
            som nämndes. Jag får väl upplysa infrastrukturministern om att
            även det var det alliansregeringen som fattade beslut om.
          </note>
          <note>
            Det är alldeles för lite tid när man interpellerar. Jag har lyft
            upp två perspektiv tidigare, och det handlade om de stora industrisatsningarna
            och frågan ur ett regionalt perspektiv. En ytterligare viktig
            aspekt, fru talman, är miljöfrågan.
          </note>
          <note>
            För att man ska förstå vad det här innebär kan jag berätta att
            om man ska transportera ett ton och bara släppa ut ett kilo koldioxid
            kommer man 2 mil med lastbil men 900 mil med järnväg. Bara det
            i sig är skäl att investera i det här dubbelspåret.
          </note>
          <note>
            Fru talman! Vilka andra investeringar på mellan 15 och 30 miljarder
            kan matcha alla effekter som Nya Ostkustbanan har? Det skulle
            jag vilja veta.
          </note>
          <note>
            Anf. 60 VIKTOR WÄRNICK (M):
          </note>
          <note>
            Fru talman! Låt oss först klargöra frågan om de 30 miljarderna
            som infrastrukturministern här har upprepat.
          </note>
          <note>
            Vi har alltså samma ram som regeringen men lägger de här 30 miljarderna
            på underhåll. Det behövs ju verkligen. Låt oss inte göra en höna
            av en fjäder i det här läget, utan underhåll är det som vi lägger
            prioriteringarna på. Vi lägger alltså 30 miljarder mer på underhåll
            än vad regeringen gör. Det skulle man också kunna göra en stor
            sak av.
          </note>
          <note>
            Låt oss nu återgå till Ostkustbanan. Trots infrastrukturministerns
            undvikande svar hoppas jag ändå att regeringen kommer att prioritera
            utbyggnationen av Ostkustbanan, som binder ihop Norrlandskusten
            med södra Sverige och vidare ut i Europa. Det handlar om kortare
            restider, precis som min kollega Jörgen Berglund har redogjort
            för, för allt från Hudiks ­ val l− Stockholm, där det blir restidsförkortningar
            från två timmar och 40 minuter till en timme och 50 minuter ,
            till Gävle–Stockholm , där det går från en och en halv timme till
            en timme , för att nämna två talande exempel.
          </note>
          <note>
            Det handlar också om en förbättrad trafiksituation på vägarna.
            När mer gods kan transporteras på räls minskas belastningen på
            vägarna. Den bedrövliga situationen på två-plus-ett-vägen mellan
            Söderhamn och Gäv le kan tjäna som ett gott exempel på varför
            tyngre gods behöver gå med tåg i stället för med lastbil.
          </note>
          <note>
            Fru talman! Det handlar också om miljönyttan. Det absolut mest
            miljö ­ vänliga sättet att både resa och transportera varor är
            ju med tåg. Med ett dubbelspår längs Ostkustbanan skulle snabbare
            tåg kunna trafikera sträck ­ an i upp till 250 kilometer i timmen.
          </note>
          <note>
            Jag är fast övertygad om att det är bättre att rusta och uppgradera
            nuvarande stambanor än att, som regeringen föreslår, bygga nya
            stambanor för höghastighetståg i södra Sverige. Mellan 23 och
            41 miljarder beräknas en dubbelspårig ostkustbana kosta. Det är
            mycket pengar men en västanfläkt jämfört med de 230 miljarder
            som Trafikverket beräknar att höghastighetsbanorna kommer att
            kosta – om det ens räcker. Det får vi se. Och regeringen har ju
            sagt att man vill bygga.
          </note>
          <note>
            Fru talman! Detta är inte en partiskiljande fråga för alla oss
            som verkar och bor här. Min förhoppning är att detta blir en realitet.
          </note>
          <note>
            Anf. 61 Infrastrukturminister TOMAS ENEROTH (S):
          </note>
          <note>
            Fru talman! Tack återigen till ledamöterna för engagemanget!
          </note>
          <note>
            Jag vill påminna ledamöterna om att det var en S-ledd regering
            som utökade satsningarna på just dubbelspårsutbyggnaden mellan
            Gävle och Kringlan – det är en satsning på närmare 6 miljarder
            kronor –, för att tydligt markera. Nu vill vi naturligtvis kunna
            fullfölja den satsningen. Det är så det fungerar.
          </note>
          <note>
            Vi kommer, om riksdagen ställer sig bakom den historiskt stora
            ramen på 876 miljarder kronor, att ge i uppdrag till Trafikverket
            att påbörja arbetet med åtgärdsplanering. Sedan kommer Trafikverket
            tillbaka med förslag någon gång i november, om processen fungerar
            som det är tänkt. Då går det ut på remiss, och sedan ska regeringen
            ta ställning och presentera en satsning under våren.
          </note>
          <note>
            Jag kommer, kan jag berätta för ledamöterna, att i så fall under
            hösten åka runt och träffa alla regioner och ha bra diskussioner
            med region- och kommunalråd och andra. För det är ju så att hos
            region- och kommunalråd i hela landet, oavsett partifärg, finns
            det, precis som jag märker att det gör i den här diskussionen,
            en stark uppslutning bakom satsningar oavsett om det handlar om
            Ostkustbanan, Uppsala–Stockholm, Göteborg–Borås, Lund–Hässleholm,
            Ostlänken, Norrbotniabanan eller Sydostlänken. Alla de satsningar
            som vi nu rymmer i nationell plan och vill fortsätta att kunna
            finansiera och ta ansvar för finns det hos regionala politiker,
            näringsliv och handelskammare en stor uppslutning bakom. Men här
            i Sveriges riksdag finns den lilla detaljen att det nationellt,
            inte minst hos Moderaterna, finns en önskan att dra ned just satsningen
            på ny järnväg med 30 miljarder kronor. Det kommer att få effekt
            när man så småningom ska finansiera de objekt som nu ligger i
            den kommande nationella planen.
          </note>
          <note>
            Därav blir frågan lite obekväm för två ledamöter, hos vilka jag
            ändå uppskattar engagemanget för Ostkustbanan, när det gäller
            att ni ändå sannolikt kommer att rösta för ett förslag som, om
            det skulle gå igenom, innebär besparingar på en satsning på ny
            järnväg.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:786 om utredningen om Bromma
            flygplats
          </note>
          <note>
            Anf. 62 Infrastrukturminister TOMAS ENEROTH (S):
          </note>
          <note>
            Fru talman! Maria Stockhaus har frågat mig vad jag avser att
            göra när det gäller den utredning om Bromma flygplats som är tillsatt.
          </note>
          <note>
            Det har tillsatt s en utredare som ska analysera och redovisa
            hur driften och verksamheterna vid Bromma flygplats formellt kan
            avvecklas. Det handlar bland annat om att beskriva de juridiska
            respektive ekonomiska förutsättningarna och konsekvenserna av
            en avveckling av flygplatsen. Utredaren har också i uppdrag att
            beskriva och redovisa åtgärder för att säkra nödvändig kapacitet
            vid Arlanda flygplats vid en avveckling av verksamheten. Uppdraget
            ska redovisas senast den 31 augusti 2021.
          </note>
          <note>
            Tillkännagivandet i riksdagen minskar inte behovet av att belysa
            dessa frågor .
          </note>
          <note>
            Anf. 63 MARIA STOCKHAUS (M):
          </note>
          <note>
            Fru talman! Jag tackar statsrådet för svaret. När jag skulle
            förbereda mig för den här debatten roade jag mig med att söka
            på riksdagens hemsida på namnet Bromma. Av resultatet att döma
            är engagemanget för Bromma väldigt starkt här i riksdagen. Jag
            tror också att infrastrukturministern har diskuterat den frågan
            ett antal gånger vid de här talarstolarna. Det är nog inte ett
            vurmande för vare sig flyg eller flygplatsen i sig det här beror
            på, utan mer den betydelse Bromma flygplats har för tillgängligheten
            till Stockholm.
          </note>
          <note>
            Regeringens agerande inger inget förtroende. Redan 2016 beslutade
            en majoritet här i riksdagen att Bromma ska utvecklas, ett tillkännagivande
            som regeringen helt har ignorerat. När det har tagits upp i debatter
            har infrastrukturministern hävdat att omständigheterna är helt
            annorlunda nu. Absolut – pandemin har påverkat flyget. Det tror
            jag att vi alla inser. Men det innebär inte att regeringen kan
            bortse från beslut här i kammaren. Oavsett det står regeringens
            agerande avseende Bromma nu i direkt strid med det beslutet.
          </note>
          <note>
            Fru talman! Förtroendet för regeringen när det gäller flyget
            skulle jag säga är obefintligt. Den här regeringen agerar vårdslöst
            med viktig infrastruktur. Då reagerar den majoritet här i riksdagen
            som ser att flyget behövs för att hela Sverige ska leva. Nu senast
            skedde det i form av ytterligare ett tillkännagivande, som tydligt
            säger att regeringen bör stanna upp och inte fatta förhastade
            beslut mitt i en pandemi.
          </note>
          <note>
            Hur snabbt flyget återhämtar sig finns det i dag inte några säkra
            prognoser för. Att i det läget tvinga fram en snabbutredning är
            precis det som beslutet här i riksdagen vill förhindra. Att regeringen
            helt struntar i det beslut som riksdagen fattat och väljer att
            gå vidare med utredningen är anmärkningsvärt. Beslutet är tydligt:
            Beslut om Bromma ska vänta tills det går att göra säkra prognoser,
            och det kommer inte att vara möjligt till augusti.
          </note>
          <note>
            Fru talman! Den utredning som regeringen tillsatt offentliggjordes
            vid en pressträff där en triumferande Bolund var mycket tydlig
            med att Brom ­ ma flygplats skulle läggas ned och det snabbt.
            Infrastrukturministern har i flera skriftliga svar och interpellationssvar
            om Bromma återkommit till det osäkra läget för flygets återhämtning.
            Varför väljer då regeringen att fort ­ sätta på den inslagna banan
            med en förtida nedläggning av en viktig del av svensk infrastruktur
            i stället för att följa riksdagens beslut? Det minsta man kan
            begära är att utredningstiden förlängs.
          </note>
          <note>
            Anf. 64 ANN-CHARLOTTE HAMMAR JOHNSSON (M):
          </note>
          <note>
            Fru talman! Jag tackar statsrådet för svaret och tackar Maria
            Stockhaus för en väldigt viktig interpellation om Bromma flygplats
            och dess betydelse som livsnerv för hela landet och de regionala
            flygplatserna.
          </note>
          <note>
            Det är verkligen ingen hemlighet att Bromma flygplats har den
            här betydelsen, som har framkommit i debatten, när det gäller
            tillgängligheten till Stockholm. Jag har under pandemin haft möjlighet
            att resa från Ängelholms flygplats till Stockholm. Man ser hur
            återhämtningen kommer väldigt väl. Häromveckan debatterade näringsutskottet
            regional tillväxt 2021–2030. Flyget behövs i hela landet.
          </note>
          <note>
            Fredagen den 28 maj stod det för första gången sedan pandemin
            började tre plan på plattan i Ängelholm. Två av dem skulle till
            Bromma. Det är glädjande ur olika aspekter. Bland annat handlar
            det om landslaget, som tränade i Båstad inför fotbolls-EM. Det
            är härligt att se. Det är fantastiskt att idrottare kan ta sig
            över landet med snabba och korta vägar för att kunna vara med
            i matcher och utöva idrott. Det är också ett tecken på att pandemin
            verkligen är på väg nedåt och att vi börjar närma oss det normala
            efter den här tiden.
          </note>
          <note>
            Besöksnäringen är en annan del som har blött under pandemin med
            restriktionerna. Flyget står för en del av de kontaktpunkter som
            behövs för att man ska kunna ta sig runt i vårt land, så att vi
            kan ha en besöksnäring framöver.
          </note>
          <note>
            Hållbarhet, omställning och drivmedel står också i fokus när
            det handlar om flyg. Flygbranschens målsättning är att inrikesflyget
            ska vara till 100 procent fossilfritt 2030. Lokalt på flygplatsen
            Ängelholm Helsingborg Airport finns biojetbränsle på vägen fram
            mot det nya som ska komma därefter. Man gör vad man kan. Man ställer
            om för att vara det moderna transportmedlet i den nya världen.
            Statsrådet Tomas Eneroth har efter en längre tids debatter om
            flyget också börjat tala om elflyg och framtiden.
          </note>
          <note>
            Fru talman! Regionala flygplatser är viktiga noder i ett land
            som vårt, med stora avstånd. Det är bra för utbildning, jobb och
            besöksnäring tillsammans med familjeåterförening och idrottsutövande.
            Vi tror på omställ ­ ning och teknikutveckling, inte avställning.
            I detta perspektiv finns Brom ­ ma flygplats med som en viktig
            nod.
          </note>
          <note>
            Nu har majoriteten av partierna i riksdagen ställt sig bakom
            ett tillkännagivande, vilket har tagits upp här av Maria Stockhaus.
            Regeringen har krav på sig att dra tillbaka de planerade tankarna
            kring den tillsatta utredningen. Frågan vad statsrådet avser att
            göra är befogad. De svar som har givits i dag räcker inte till.
            Bromma bör långsiktigt få en möjlighet genom att man tittar framåt
            på vad det finns för möjligheter med flyget.
          </note>
          <note>
            Det som också gör det här så märkligt är att regeringen tar upp
            vikten av omställning när det gäller andra sektorer i samhället.
            Jag kan ta exempel från tidigare interpellationsdebatter i dag
            där Per Bolund svarade på frågor. Det som vi felaktigt kallar
            för fossilfritt stål är en omställning av industrin till någonting
            som ska vara det nya i framtiden och där man ska ha mindre CO
            2 . Den andra omställning som man tog upp handlar om Volvo och
            elbilar.
          </note>
          <note>
            Det är märkligt att alla de här delarna och sektorerna runt om
            i vårt land finns med på kartan inför framtiden, medan man när
            det kommer till flyget är noga med att gå på linjen att det här
            är något som inte behövs. Här ska det inte ske någon omställning,
            och det här transportslaget verkar inte ens kunna finnas. Därmed
            är också Bromma en av de noder som statsrådet inte ser som en
            del av jobb, utveckling och tillväxt i vårt land. Det är tragiskt.
            Jag tycker att det är dåligt att man struntar i riksdagens beslut.
          </note>
          <note>
            Anf. 65 Infrastrukturminister TOMAS ENEROTH (S):
          </note>
          <note>
            Fru talman! Först och främst vill jag intyga att det absolut
            inte struntas i några riksdagsbeslut. Jag tar ytterst allvarligt
            på de tillkännagivanden som görs och på att följa dessa och redovisa
            för riksdagen hur man arbetar. Det var också därför det var viktigt
            för mig att säga att jag utifrån de beslut riksdagen har fattat
            tror att det är till nytta för riksdagen att man gör en ordentlig
            utredning och klargör hur en avveckling av Bromma flygplats skulle
            se ut. Vad gäller för saneringskostnaderna? Vilket är ansvaret?
            Vilken kapacitet finns det på Arlanda?
          </note>
          <note>
            Fru talman! Jag tror att båda ledamöterna blandar ihop infrastrukturens
            utformning med synen på flyget. Låt mig vara tydlig med att vi
            satsar på flyget. Vi har gett omfattande stöd till flyget, inte
            minst under pandemin, med allt från kapitaltillskott till förutsättningar
            för bättre kreditgarantier för flyget, inte minst för SAS. Vi
            har gett omfattande stöd till Swedavia och till Sveriges regionala
            flygplatser. Vi har inrättat en allmän trafikplikt. Eftersom det
            kommersiella flyget inte klarade sig fick vi med statliga medel
            upphandla flyg från Gotland till fastlandet och inte minst från
            Norrland till övriga landet. Vi har alltså verkligen satsat på
            flyg.
          </note>
          <note>
            Dessutom ger vi statliga resurser till satsningar på elflyg.
            Vi har utrett förutsättningarna för biodrivmedel i flyg och föreslår
            också hur vi successivt ska öka andelen biodrivmedel. På internationell
            nivå har vi drivit frågan om flyget och de drivkrafter som finns
            för att se till att flyget blir hållbart. Jag ser en tydlig signal
            från inte minst svenska folket. Vi har haft en flygskamsdebatt,
            och flyget minskade långt före pandemin. Ska vi flyga – och det
            vill vi, för vi tycker om att resa – ska det vara hållbart.
          </note>
          <note>
            Därför har Sverige drivit frågan inte minst i ICAO om att kunna
            beskatta fossilt flygbränsle för att på det sättet ändra de internationella
            regelverken så att flyget kan ställa om. Här är svensk flygindustri
            med. Här är svensk bransch med. Vi har gemensamt programmet Fossilfritt
            Sverige och ser hur flyget i Sverige vill ställa om. Heart Aerospace
            satsar på elflyg; även om det är för ett litet segment är det
            en viktig industriell utveckling.
          </note>
          <note>
            Att blanda ihop det med frågan om Bromma tycker jag är ytterst
            olyckligt. Det finns väldigt många företrädare, även sådana som
            är starkt engagerade i flygets utveckling, som ser fördelar med
            att samla flyget på Arlanda.
          </note>
          <note>
            Skälen är uppenbara. Arlanda har uppenbara problem att konkurrera
            om internationellt direktflyg. Sverige som är ett litet exportberoende
            land måste ha förutsättningar att kunna ha direktflyg ut i världen.
          </note>
          <note>
            Nu står vi med två mer än halvtomma flygplatser i Stockholmsregio
            ­ nen. Jag tror inte att det ökar förutsättningarna att rekrytera
            och locka inter ­ nationellt direktflyg till Arlanda om det är
            en tom flygplats och om man med inrikesflyget först ska ta sig
            till Bromma för att sedan åka taxi över till Arlanda för att komma
            vidare.
          </note>
          <note>
            Det finns en ganska bra rationell tanke med att samla inrikesflyget
            på Arlanda. När jag åker från Växjö och vill vidare upp i landet,
            eller för den delen ut i världen, behöver jag inte ta en taxi
            från Bromma ut till Arlanda för att åka vidare. Det vore dessutom
            bra om vi nu ska ställa om flyget att kunna samla omställningsinsatserna
            på Arlanda, oavsett om det är laddinfrastruktur eller biobränsle.
          </note>
          <note>
            Problemet är Moderaternas oförmåga att släppa frågan om Bromma.
            Det gör att man därmed riskerar någonting som är viktigt för Sverige
            men också för Stockholmsregionen. Det handlar om Arlandas attraktivitet
            och drivkraft.
          </note>
          <note>
            Naturligtvis kommer utredningen att kunna vara ett bra underlag
            för fortsatta ställningstaganden från riksdagen. Jag uppskattar
            också det som Maria Stockhaus lyfte fram i avslutningen av sitt
            anförande om att det kan ­ ske finns skäl att förlänga utredningen.
            Låt oss se om det skulle vara angeläget när utredaren lägger fram
            sitt betänkande den 31 augusti.
          </note>
          <note>
            Anf. 66 MARIA STOCKHAUS (M):
          </note>
          <note>
            Fru talman! Det är intressant att infrastrukturministern säger
            att han tar beslut här i kammaren på största allvar. Vi hade för
            inte så länge sedan i utskottet uppe den så kallade skrivelse
            75 där vi följer upp tillkännagivanden från riksdagen.
          </note>
          <note>
            Om man tittar på den sammanställningen och hur regeringen har
            hanterat tillkännagivanden från riksdagen när det gäller trafikområdet
            tyder inte det på någon större respekt för de beslut som fattas
            här i riksdagen. När det gäller beslutet om Bromma från 2016 har
            mig veterligen ingenting gjorts för att tillgodose det tillkännagivandet
            om att utveckla Bromma flygplats.
          </note>
          <note>
            Fru talman! I det senaste tillkännagivandet står det väldigt
            tydligt att vi vill se en utveckling av Arlanda. I direktivet
            till den utredning som regeringen har tillsatt finns bara fokus
            på att säkerställa nödvändig kapacitet på Arlanda för att kunna
            ta över Brommas flyg.
          </note>
          <note>
            Frågan är vem som egentligen definierar vad som är nödvändigt
            flyg. Den definition som Per Bolund gör och den definition som
            människor som bor ute i landet som flyger till och från Bromma
            gör ser nog väldigt annorlunda ut skulle jag tro.
          </note>
          <note>
            I tillkännagivandet uppmanar riksdagen regeringen att återkomma
            med en plan för utvecklingen av Arlanda inklusive de beslut som
            krävs om miljötillstånd, och det senast i december i år. Även
            i det fallet är det svårt att förstå att regeringen i det läget
            när man har tillsatt en utredning inte väljer att ge tilläggsdirektiv
            för att kunna tillmötesgå det tillkännagivande som vi har beslutat
            om här i riksdagen.
          </note>
          <note>
            Fru talman! Som jag har sagt tidigare är regeringens agerande
            i flygfrågan allt annat än förtroendeingivande. En anledning till
            tillkännagivandet om Arlanda är hur regeringen valde att hantera
            Arlandarådet.
          </note>
          <note>
            Det var en grupp insatta och seriösa människor som jobbade fram
            ett antal förslag för att utveckla Arlanda till en attraktiv flygplats,
            faktiskt både för framtiden och för att kunna hantera flyget från
            Bromma efter 2038. Men det handlade också om det som jag tror
            att vi har ett gemensamt intresse av när det gäller flyget. Det
            är att Arlanda ska kunna växa som internationell flygplats så
            att vi inte förlorar alla direktlinjer till Köpenhamn.
          </note>
          <note>
            Efter riksdagens beslut är det dags att plocka fram Arlandarådets
            slutrapport, en rapport som innehåller många bra förslag när det
            gäller själva flygplatsen men även transporter till och från så
            att de kan ske på ett klimatsmart sätt och inte som i dag i alldeles
            för hög utsträckning med bil.
          </note>
          <note>
            Fru talman! Min fråga till infrastrukturministern är: Vad avser
            reger ­ ingen att göra för att tillgodose tillkännagivandet om
            en plan för Arlandas utveckling? Det ligger knappast i utredningens
            direktiv.
          </note>
          <note>
            Anf. 67 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, statsrådet, för svaret!
          </note>
          <note>
            När det gäller hur det här hänger ihop med flyget och flygplatserna
            finns det inget konstigt i att man har den diskussionen utifrån
            olika perspektiv.
          </note>
          <note>
            Arlanda var uppe på tapeten i det senaste inlägget från Maria
            Stockhaus. I dag på morgonen har vi kunnat höra att de internationella
            flygbokningarna till Arlanda skjutit i höjden för juli och augusti.
            Man talar om en ökning med nästan 2 000 procent, enligt bokningsdata
            hos IATA:s samordnade bokningssystem.
          </note>
          <note>
            Mätningen är gjord i år under april och maj månad och jämför
            med 2020. Man kan förstå att siffrorna är höga jämfört med under
            den pandemi vi var i. Det kanske inte är tillräckligt. Men det
            far upp med en hög och brant ökning. Resandet 2020 var 6 535 000
            jämfört med 25 642 623 resenärer 2019. Nu ökar det under två månader
            med 1 993 procent, för att vara exakt.
          </note>
          <note>
            Det är just vad det handlar om. Vart tar Arlanda vägen? Vad kommer
            att hända nu framåt efter pandemin? Det är en internationell flygplats.
            Statsrådet talar om direktflyg. Precis som Maria Stockhaus tog
            upp tidigare har vi haft direktlinjer som vi inte ville ha som
            gick till Köpenhamn i stället. Regeringen får bestämma sig. Vill
            man ha flyg med direktlinjer, eller ska man inte ha det? Vad händer
            med det internationella flyget? Det måste också in i perspektivet
            när man diskuterar Bromma som en inrikesflygplats.
          </note>
          <note>
            Från mitt perspektiv har det varit viktigt att rädda flygplatsen
            under den tid som det har varit pandemi. Ängelholms flygplats
            har tagits över av kommuner för att säkra jobb, utveckling och
            tillväxt i regionen. Det är oerhört viktigt för regionerna. Det
            är alldeles för tidigt att säga någonting om Bromma. Det måste
            få lov att ha en utveckling tillsammans med vad som händer på
            Arlanda.
          </note>
          <note>
            Anf. 68 Infrastrukturminister TOMAS ENEROTH (S):
          </note>
          <note>
            Fru talman! Tack, Ann-Charlotte Hammar Johnsson! Jag uppskattar
            också att man kommunaliserar flygplatsen och att det offentliga
            träder in när marknaden inte vill eller kan driva flygplatsen
            vidare. Det är ett starkt engagemang som finns i kommunerna kring
            Helsingborg och Ängelholm. Det uppskattar jag verkligen. Jag tror
            att det är viktigt för att säkra redundansen.
          </note>
          <note>
            Jag tror också att det finns ett bekymmer här med argumentationen.
            Vi kan konstatera att direktflyget ändå etableras i Köpenhamn
            i allt större utsträckning. Det är en region med 4,5 miljoner
            invånare och med en starkt växande Öresundsregion. Det är ändå
            ett bekymmer om underlaget på Arlanda är för litet för att konkurrera.
          </note>
          <note>
            Fru talman! Frågan till Maria Stockhaus får bli: Förbättras förutsättningarna
            att få internationellt direktflyg till Arlanda av att man delar
            upp inrikesflyget på två flygplatser i Stockholm?
          </note>
          <note>
            Arlandarådets arbete, som jag ledde, handlade bland annat om
            att säkerställa att vi ändå kan ha en positiv utveckling för det
            som inte bara för Stockholmsregionen utan för landet är en viktig
            internationell flygplats. Jag hör till dem som tror att flyget
            har goda förutsättningar att ställa om. En omställning kanske
            underlättas av att flyget skulle kunna samlas på Arlanda. Låt
            oss utreda förutsättningarna.
          </note>
          <note>
            Här får Moderaterna bestämma sig. Man vill å ena sidan ha fram
            en plan för Arlandas utbyggnad. Samtidigt säger man att regeringen
            inte får utreda frågan. Det finns någonting som heter beredningskrav,
            och det ska finnas underlag innan regeringen föreslår någonting.
            Jag tror ändå att det är ganska viktigt att vi i så fall utreder.
          </note>
          <note>
            Fru talman! Det är därför jag i interpellationssvaret var väldigt
            tydlig med att säga att det också gagnar inte minst riksdagen
            att belysa de frågor som är nödvändiga för att till exempel säkra
            kapaciteten på Arlanda.
          </note>
          <note>
            Avslutningsvis: Vi ska inte blanda ihop de infrastrukturella
            utmaningarna med vår syn på flyget. Flyget behövs i ett industriland
            som Sverige, men flyget behöver ställa om. Flyget i Sverige vill
            numera ställa om. Så var det inte tidigare. Jag har noterat att
            företrädare för flygindustrin nog är mer progressiva än vad kanske
            företrädare för Moderaterna och Sverigedemokraterna ibland är.
          </note>
          <note>
            Nu hörs inte längre kraven på att ta bort flygskatten eller en
            del andra förslag. Nu är det snarare: Öka nu stödet för vår omställning.
            Se till att vi får förutsättningar för reduktionsplikten så att
            vi kan ha mer biobränsle i flyget. Titta på laddkapaciteten och
            förutsättningarna för laddinfrastruktur för elflyg på landets
            flygplatser. Från väldigt många flygplatser runt omkring i Sverige
            vill man nu vara en försöks- och demonstrationsarena för inte
            minst elflyg. Jag tycker att det är en positiv utveckling
          </note>
          <note>
            Den utvecklingen att ställa om transportsektorn ska vi fortsätta
            med i Sverige, för vi har ambitionen att bli världens första fossilfria
            välfärdsland. Vi ska bli ett land där vi ser till att transportsektorn
            tar sitt ansvar och minskar utsläppen med 70 procent till 2030
            och till nettonoll 2045. Inom fordonsindustrin och fordonssektorn
            ligger det inom räckhåll. Jag är rela ­ tivt optimistisk även
            när det gäller sjöfarten, även om det finns utmaningar. Inom flyget
            är kanske utmaningen störst, men där pågår nu en stark omställning.
            Kan vi också internationellt få på plats regelverk som EU ETS,
            utsläppshandelssystemet, eller ICAO:s regler kring beskattning
            av fossilt flygbränsle får vi tydliga drivkrafter och incitament.
          </note>
          <note>
            Omställningen är jag alltså optimistisk och positiv till. När
            det gäller Bromma kan jag bara konstatera att det är en fråga
            som har diskuterats under väldigt, väldigt lång tid. Jag tror
            att det skulle gagna Sverige väl att komma till beslut och säkerställa
            att vi får en förstärkt och säkrad kapacitet på Arlanda.
          </note>
          <note>
            Anf. 69 MARIA STOCKHAUS (M):
          </note>
          <note>
            Fru talman! Jag tror att beslutet här i riksdagen med det senaste
            tillkännagivandet om Bromma mycket handlar om att regeringen i
            en osäker tid när det gäller hur utvecklingen kommer att se ut
            efter pandemin utnyttjar det tillfället och använder Bromma som
            en bricka i ett politiskt spel. Man kan ju undra vad det var Miljöpartiet
            fick ge med sig på för att de skulle få möjligheten att äta tårta
            och fira att Bromma nu minsann skulle läggas ned.
          </note>
          <note>
            Kapaciteten och hur man hanterar den framöver är en oerhört viktig
            fråga, och jag tror att det är det som gör att reaktionerna är
            så skarpa. Man kan till exempel titta på BRA:s agerande. I det
            första läget säger de att de kanske är beredda att flytta över
            trots allt. Sedan börjar förhandlingarna om slottider, och då
            inser de att de inte kommer att ha någon verksamhet. De har inga
            förutsättningar på Arlanda, och då går de tillbaka och säger att
            de vill fortsätta på Bromma.
          </note>
          <note>
            Det finns mycket i den här hanteringen som är märkligt, inte
            minst Swedavias rapport som ingen får se. Men i den rapporten
            säger de också att en utbyggnad är nödvändig om inrikesflyget
            ska kunna flytta över och om man dessutom ska kunna utveckla inrikesflyget.
          </note>
          <note>
            Jag delar infrastrukturministerns åsikt om att det är viktigt
            att vi tittar på att utveckla Arlanda. Där har dock Miljöpartiet,
            infrastrukturministerns regeringspartner, varit väldigt tydligt
            med att det inte kommer på fråga. Den utredning som nu är tillsatt
            handlar heller inte om att utveckla Arlan ­ da, utan den handlar
            bara om att säkerställa att det finns kapacitet för att ta över
            Brommas flyg – ingenting annat. Det finns ingenting om att utveckla
            Arlanda flygplats.
          </note>
          <note>
            Jag tänkte avsluta med att fråga vad det är som krävs för att
            regeringen ska respektera riksdagens majoritet. Hela agerandet
            kring Bromma flygplats, gällande både tillkännagivandet från 2016
            och det senaste tillkännagivandet, är ju totalt respektlöst mot
            en majoritet i riksdagen.
          </note>
          <note>
            Anf. 70 Infrastrukturminister TOMAS ENEROTH (S):
          </note>
          <note>
            Fru talman! Tack, Maria Stockhaus!
          </note>
          <note>
            Låt mig börja i riksdagen. Jag har, som jag har nämnt tidigare
            under dagens interpellationsdebatter, varit i riksdagen länge.
            Jag kom in 1994 och har den allra största respekt för diskussionerna,
            förslagen och besluten som tas här. Därför har det varit väldigt
            viktigt för mig som infrastrukturminister att också vara noggrann
            med att följa riksdagens beslut.
          </note>
          <note>
            Det som har hänt när det gäller tillkännagivandena, inte minst
            2016, är att vi fick en diskussion om flygskam, vilket gjorde
            att flyget minskade kraftigt. Vi har sedan dess också haft en
            pandemi som innebär att i princip allt reguljärt flyg mellan länder
            har upphört. Vi står med tom kapacitet på Bromma, på Arlanda och
            på många flygplatser runt omkring i världen. Jag vet inte om det
            är en god idé från vare sig Moderaterna eller någon annan att
            driva tom verksamhet vidare till väldigt dyra pengar. Vi ska vara
            aktsamma om skattebetalarnas pengar.
          </note>
          <note>
            Swedavia har till regeringen lämnat in en redovisning som visar
            att det inte finns marknadsmässiga förutsättningar att driva Bromma
            vidare. Vi vet från internationella flygorganisationer att det
            kommer att ta ganska lång tid innan flyget återhämtar sig – till
            2025, 2026 eller 2027.
          </note>
          <note>
            Det är klart att det då kanske finns förutsättningar att ändå
            utreda hur en nedläggning och avveckling av verksamheten vid Bromma
            kan se ut och om det finns förutsättningar att säkra kapaciteten
            på Arlanda. Jag tror att ett sådant utredningsförfarande skulle
            vara nog så viktigt oavsett vilken slutsats man sedan drar. Jag
            ser inte att detta på något sätt skulle vara en obstruktion mot
            riksdagsbeslutet. Det vore tvärtom ett sätt att faktiskt sä ­
            kerställa att vi har bra beslutsunderlag för att kunna fatta beslut
            framöver. Jag tror att det är viktigt.
          </note>
          <note>
            Jag förstår och har all respekt för att ett oppositionsparti
            vill misstänkliggöra och driva på. Så ska det vara, och så skulle
            det säkert vara om platserna var ombytta också. Men jag tror faktiskt
            att vi i det här läget måste lyssna inte minst på näringslivets
            olika företrädare, som handelskammaren i Stockholm och andra som
            när en oro för vad det innebär om vi inte kan få en kapacitet
            på Arlanda.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:792 om biogasbilars status
            som miljöbilar
          </note>
          <note>
            Anf. 71 Infrastrukturminister TOMAS ENEROTH (S):
          </note>
          <note>
            Fru talman! Jens Holm har ställt tre frågor till mig om regler
            för biogasbilar och den statliga miljöbilsdefinitionen.
          </note>
          <note>
            Låt mig inleda med att understryka att regeringen gör stora satsningar
            på att ställa om transportsektorn och vår fordonsflotta. En viktig
            del i det arbetet är förbättrade förutsättningar inte minst för
            biogasen. Vi har bland annat infört stöd för utveckling av biogasbussar
            och vid privata inköp av biogasbilar. Vi har gett Transportstyrelsen
            i uppdrag att se över merkostnaderna för gasbilar vid besiktning.
            Vi har breddat stödet till produktion av biogas. Det är viktiga
            insatser för att Sverige ska kunna klara av målsättningarna i
            Parisavtalet.
          </note>
          <note>
            Nu har Sverige, precis som andra EU-länder, i uppdrag att införa
            ett EU-direktiv för att stärka marknadsintroduktionen av el- och
            vätgasbilar. När det gäller den offentliga upphandlingen kräver
            EU-direktivet att 38,5 procent är en ren lätt bil. Förslaget innebär
            alltså inget förbud mot att offentlig sektor ska få upphandla
            gasbilar. Cirka två av tre bilar som upphandlas i offentlig sektor
            kommer fortsatt att kunna vara gasbilar.
          </note>
          <note>
            Förslaget om hur EU-direktivet bör genomföras i Sverige, inklusive
            ändringen i den statliga miljöbilsdefinitionen, är nu ute på remiss
            till den 28 juni, och regeringen är beredd att lyssna på remissinstansernas
            synpunkter.
          </note>
          <note>
            För mig är det självklart att vi behöver kraftfulla åtgärder
            inom flera områden för att ställa om transportsektorn till fossilfrihet.
            Biogasens nytta som resurs måste tas till vara på bästa sätt.
          </note>
          <note>
            Anf. 72 JENS HOLM (V):
          </note>
          <note>
            Fru talman! En biogasbil ska inte längre definieras som en miljöbil.
            Det är konsekvensen av det förslag som regeringen nu har skickat
            ut på remiss.
          </note>
          <note>
            I dag definieras biogasbilar som miljöbilar. De ingår i bonus–malus-systemet
            som bonusbilar. Man får alltså 10 000 kronor i rabatt om man köper
            en biogasbil. Det är fullt befogat. Vi i Vänsterpartiet kämpade
            verkligen för att biogasbilarna skulle finnas med i bonus–malus-systemet
            när det infördes i Sverige.
          </note>
          <note>
            Så blev det också. Varför? Jo, för att biogas är en fantastisk
            energikälla som minskar utsläppen av växthusgaser med ungefär
            80 procent. Biogas är också i ordets rätta mening cirkulärt, då
            det kommer från bondgårdar i Sverige eller från vårt matavfall
            på hemmaplan. Det kan också vara avloppsslam som vi inte vill
            använda till någo t annat. Det kan vi röta och göra biogas av
            så att vi kan köra bussar, bilar och annat på det.
          </note>
          <note>
            Precis som ministern sa har regeringen främjat biogas på många
            olika sätt. Det finns investeringsbidrag för att producera biogas.
            Som jag nämnde tidigare är biogasbilar, i alla fram till nu, bonusbilar
            inom bonus–malus-systemet. Biogasen är också skattebefriad, och
            regeringen har nu föredömligt kämpat till oss ytterligare tio
            års skattebefrielse inom EU för biogasen – jättebra! Det senaste
            förslaget från regeringen var att merkostnaden när man besiktar
            en biogas bil ska tas bort. Det är jättebra och någonting som
            vi i Vänsterpartiet har kämpat för.
          </note>
          <note>
            Det blir därför väldigt märkligt att regeringen å ena sidan främjar
            biogas men att biogasen å andra sidan ska straffas när biogasbilar
            inte ska klassas som miljöbilar !
          </note>
          <note>
            Fru talman! Förslaget från regeringen har fått massiv kritik
            från miljörörelsen, biogasproducenter och Sveby. Här i min hand
            har jag ett upprop från en stor andel av Sveriges biogasproducenter.
            De stora – Gasum, Scandinavian Biogas och Fordonsgas Sverige –
            har skrivit under uppropet. Alla vädjar till regeringen att göra
            om och göra rätt. Se till att värna biogasbilar som miljöbilar
            !
          </note>
          <note>
            Det kom en ny miljöbilsdefinition för bara ett år sedan, den
            1 juli 2020. Där är biogasbilar klassade som miljöbil ar . Varför,
            Tomas Eneroth, slår man nu undan fötterna på den definitionen
            och tar bort biogasbilarna från definitionen? Det är inte så att
            EU-direktivet kräver att vi ändrar vår miljö ­ bilsdefinition.
            Det är mycket riktigt som ministern sa i sitt anförande, nämligen
            att EU-direktivet kräver att minst 38,5 procent av de fordon som
            upphandlas ska vara rena och lätta fordon. Det är inte biogasfordon.
            Då finns ett stort utrymme för biogasfordon. Men om miljöbilsdefinitionen
            ändras sänder det signaler om att regeringen inte längre anser
            att biogas ­ bilen är en miljöbil. Det kan få mycket negativa
            konsekvenser.
          </note>
          <note>
            Jag ställde en fråga i min interpellation om regeringen har gjort
            en konsekvensanalys av att ta bort biogasbilarna från miljöbilsdefinitionen.
            Hur kommer det att påverka biogasmarknaden och främjandet av biogas?
          </note>
          <note>
            Anf. 73 Infrastrukturminister TOMAS ENEROTH (S):
          </note>
          <note>
            Fru talman! Jag tycker att det här är en märklig debatt. Jens
            Holm bevittnar själv och till och med berömmer regeringens alla
            insatser för inte minst biogasbilar. Det är premier, investeringar,
            förbättrade förutsättning ­ ar och nu senast besiktning.
          </note>
          <note>
            Att vi sedan i den statliga miljöbilsdefinitionen, där staten
            har med ungefär 30 biogasbilar, säger att staten ska gå före och
            upphandla rena bilar är inte något som påverkar hela biogasmarknaden.
            Det här handlar om de 30 bilmodeller som staten har att upphandla
            som biogasfordon. 38,5-procentsregeln gäller för kommuner och
            regioner. Med det regelverk som finns nu kan man till och med
            öka andelen biogasfordon hos kommuner och regioner. Det rör över
            huvud taget inte privatpersoner.
          </note>
          <note>
            Det var inte så länge sedan vi hade en diskussion i kammaren
            där Jens Holm pratade sig varm för utbyggnad av elbussar i kollektivtrafiken.
            Nu är det uppenbarligen helt andra tongångar. Jag tror att det
            är bra att vi främjar elfordon och att staten går före.
          </note>
          <note>
            Sedan kan man i dessa tider tycka att det är märkligt att Jens
            Holm för en stor diskussion om detta när Jens Holm nu, inte bara
            i utskottet, allt oftare gör överenskommelser med Sverigedemokraterna,
            Moderaterna och Kristdemokraterna för att föra en politik som
            motverkar en sådan utveck ­ ling. Det sker framför allt nu i ett
            läge när vi riskerar att få en parlamentarisk situation med en
            regering som inte kommer att främja klimatet framöver. Det är
            också konsekvensen av det agerande som Jens Holm och hans parti
            just nu bedriver.
          </note>
          <note>
            Anf. 74 JENS HOLM (V):
          </note>
          <note>
            Fru talman! Jag noterar att ministern inte svarar på mina frågor,
            utan ministern försöker dribbla bort korten och vill debattera
            något annat, till exempel styret av Sverige. Det är en viktig
            fråga, och det är en fråga som kommer att komma upp på måndag.
            För alla som följer debatten vill jag berätta att vi i Vänsterpartiet
            alltid söker majoritet för de bästa förslagen, självklart även
            på miljö- och klimatområdet.
          </note>
          <note>
            Några av de områden som vi nu får igenom är en ökad satsning
            på elektrifiering i Sverige. Det kommer vi att rösta om i nästa
            vecka. Vi kommer att se till att Trafikverket får en höjd anslagskredit
            så att de kan bedriva ett bättre underhållsarbete så att pengarna
            inte tar slut i november – och sedan får projekten dras igång
            i januari igen. Vi kommer att se till att det finns lotsar som
            arbetar på ett modernt sätt och fungerar i hela Sverige. Det är
            några av de frågor som vi i Vänsterpartiet har väckt motioner
            om. Vi gläds åt att till exempel moderater och kristdemokrater
            väljer att ställa sig bakom förslagen.
          </note>
          <note>
            Fru talman! Det handlar i den här debatten ytterst om vilken
            miljöbilsdefinition vi ska ha. I dag är biogasbilar definierade
            som miljöbil ar . Vi fick en ny miljöbilsdefinition så sent som
            för ett år sedan. I förslaget från regeringen ska alltså biogasbilar
            tas bort från den definitionen.
          </note>
          <note>
            Anser infrastrukturministern att vi måste få en miljöbilsdefinition
            för att EU-direktivet ska kunna implementeras i Sverige? Är det
            skälet till att biogasbilarna ska tas bort från miljöbilsdefinitionen?
          </note>
          <note>
            Det är inte så att miljöbilsdefinitionen bara styr hur myndigheter
            upphandlar. Jag kan instämma i att det är ursprunget till definitionen,
            men det är många som tar rygg på miljöbilsdefinitionen, följer
            den och tittar på hur en miljöbil definieras. Jo, den definieras
            på det här sättet. Tar man bort biogasbilar sänder det en signal
            om att de är fordon som regeringen inte anser är miljöfordon.
          </note>
          <note>
            Är en biogasbil, Tomas Eneroth, ett miljöfordon?
          </note>
          <note>
            Konsekvensanalysen för biogasmarknaden, för främjande av biogasbilar,
            var finns den i förslaget?
          </note>
          <note>
            Anf. 75 Infrastrukturminister TOMAS ENEROTH (S):
          </note>
          <note>
            Fru talman! Låt mig först göra en lite mer allmänpolitisk reflektion.
            Jag kan ändå konstatera att det nu är relativt ofta som Vänsterpartiet
            i trafikutskottet gör upp med Sverigedemokraterna, Moderaterna
            och Kristdemokraterna. Nu är det fråga om att förorsaka en konstitutionell
            kris när Vänsterpartiet har redovisat att man kommer att rösta
            på Sverigedemokraternas förslag till misstroendevotum mot regeringen.
            Hur det ska bidra till en mer konstruktiv och progressiv klimatpolitik
            är för mig helt främman ­ de, men det kanske Jens Holm kan redovisa
            i något annat sammanhang.
          </note>
          <note>
            Det här handlar om att vi främjar biogasbilar. Vi gör det på
            en mängd olika sätt med produktionsstöd och nu senast med förslaget
            om ett stöd vid besiktning av biogasbilar. Vi gör mycket för att
            främja biogasfordonen.
          </note>
          <note>
            Vi tycker också att det är rimligt att staten går före. I den
            statliga miljö ­ bilsdefinitionen som bara stipulerar vad statliga
            myndigheter ska göra finns, enligt uppgift, ett trettiotal fordon.
            Där är det rimligt att staten går före och visar att vi minsann
            också kan främja helt rena bilar enligt EU:s definition. Då skulle
            det i så fall innebära laddhybrider eller för den delen säkerligen
            rena elbilar i de fordon det handlar om. Det här kommer inte att
            ha en stor påverkan. Tvärtom innebär 38,5-procentsregeln att regioner
            och kommuner i sin upphandling fortfarande kan öka andelen biogasfordon.
            Privatbilar berörs inte av detta. Snarare ökar vi incitamenten
            för att köpa biogasfordon med den besiktningspremie eller diskussion
            som har lagts ut som ett uppdrag för att titta på besiktningskostnader.
          </note>
          <note>
            Jag delar inte oron, men jag har också varit noga med att skicka
            ut förslaget på remiss. Jag kommer att lyssna på remissinstansernas
            synpunkter.
          </note>
          <note>
            Jag tror också att det är en missuppfattning eller ett medvetet
            sätt att väcka uppmärksamhet – det har jag all respekt för – men
            om man läser förslaget noggrant framkommer det att vi har att
            implementera ett EU-direktiv. Det gör Sverige. I samband med det
            skärper vi statens ambitions ­ nivå när det gäller att ha fler
            rena fordon. Att Jens Holm och Vänsterpartiet tycker att det är
            ett bekymmer att staten vill gå före och ha fler rena fordon är
            lite märkligt. Varför skulle det vara ett bekymmer?
          </note>
          <note>
            Låt oss först se på remissinstansernas synpunkter på den remiss
            som finns, och låt oss sedan ta en diskussion om hur vi framöver
            ska reglera. Det viktiga är att alla har klart för sig att det
            finns ett direktiv att implementera. Det gör Sverige.
          </note>
          <note>
            Anf. 76 JENS HOLM (V):
          </note>
          <note>
            Fru talman! Jag får återigen inte svar från ministern. Var är
            konse ­ kvensanalysen för hur detta påverkar främjandet av biogasbilar
            och bio ­ gasen som en energikälla i Sverige?
          </note>
          <note>
            Jodå, jag har läst promemorian från regeringen. Jag förstår verkligen
            inte varför biogasbilar måste strykas från den definition som
            så sent som för ett år sedan infördes i Sverige. Precis som ministern
            säger går det alldeles utmärkt att nå upp till 38,5 procent rena
            lätta fordon, det vill säga elfordon och vätgasfordon. Men man
            behöver inte stryka biogasen från miljöbilsdefinitionen för den
            skull.
          </note>
          <note>
            Eller måste man det, Tomas Eneroth? Det är ju det jag har frågat
            hela tiden. Varför stryker ni biogasbilarna från miljöbilsdefinitionen?
            Och, Tomas Eneroth, är biogasbilar miljöbilar?
          </note>
          <note>
            Anf. 77 Infrastrukturminister TOMAS ENEROTH (S):
          </note>
          <note>
            Fru talman! Som jag säger tror jag att konsekvensen är att det
            trettiotal biogasfordon som staten har upphandlat kommer att bli
            elfordon på sikt. Det är väl den ena konsekvensen i den statliga
            miljöbilsdefinitionen.
          </note>
          <note>
            I övrigt är det inget tvivel om att det är under den här regeringens
            ledning och under socialdemokratiska regeringars ledning som vi
            har fört en progressiv klimat- och miljöpolitik och främjat både
            biogasproduktion och biogasfordon. Vi har också sett en dramatisk
            ökning av antalet biogasfordon.
          </note>
          <note>
            EU-direktivet är vi skyldiga att implementera, och det innebär
            att vi fortsatt till och med kan öka andelen biogasfordon i landet.
          </note>
          <note>
            Jens Holm tillhör ett parti som nu äventyrar den här typen av
            satsningar genom att på måndag ställa sig bakom Sverigedemokraternas
            misstroende ­ votum och i det läget kanske, om olyckan skulle
            vara framme, se till att vi får en helt annan klimat- och miljöpolitik
            i det här landet.
          </note>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:728 om sälpopulationen
          </note>
          <note>
            Anf. 78 Statsrådet JENNIE NILSSON (S):
          </note>
          <note>
            Fru talman! Magnus Oscarsson har frågat mig om jag avser att
            vidta några åtgärder för att främja säljakt. Han har även frågat
            mig om jag tänker verka för att underlätta jakt i skyddade områden
            samt om jag i internatio ­ nella sammanhang tänker arbeta för
            att utverka undantag för handel med sälprodukter från djur som
            fällts under licensjakt .
          </note>
          <note>
            Det finns i dag livskraftiga populationer av gråsäl och vikare
            i Östersjön samt knubbsälar i Västerhavet. Gråsälspopulationen
            i Östersjön har haft en mycket stark tillväxt de senaste åren
            och bedöms nu ha gynnsam bevarandestatus enligt art- och habitatdirektivet.
            Gråsälen är vår största sälart och har ett relativt stort födobehov.
            Det kan tillsammans med andra påverkansfaktorer medföra negativa
            effekter på flera olika fiskbestånd. Jag är även medveten om att
            sälarna orsakar skada eftersom de kan ta fisk direkt ur fiskenäten
            och förstöra fiskeredskap.
          </note>
          <note>
            Enligt Naturvårdsverkets beslut om licensjakt på gråsäl är det
            tillåtet att fälla 2 000 gråsälar under perioden 20 april – 31
            december 2021. Naturvårdsverket har även beslutat att tillåta
            skyddsjakt på 900 knubbsäl ar och 420 vikare under 2021 och början
            av 2022. En vetenskaplig utvärdering av licensjakten på gråsäl
            ska redovisas senast i juni 2021.
          </note>
          <note>
            Regeringen är medveten om att säljakt är tidskrävande och förena
            d med kostnader för den enskilde jägaren. Det är inte heller möjligt
            för en jägare att sälja till exempel sälskinn eller kött på grund
            av EU-förbudet mot handel med sälprodukter. R egeringen bedömer
            att möjligheterna att i nuläget driva frågan om att häva EU-förbudet
            mot handel av sälprodukter är mycket små.
          </note>
          <note>
            Inför 2021 har regeringen i Havs- och vattenmyndighetens regleringsbrev
            beslutat att högst 3 miljoner kronor får fördelas till länsstyrelserna
            för att användas till ersättning för hanteringskostnader av gråsälar
            som skjutits med stöd av beslut från Naturvårdsverket avseende
            skyddsjakt och licensjakt. Inför kommande havs ‑ , fiskeri- och
            vattenbruksprogram har regering ­ en även för avsikt att föreslå
            att en stödåtgärd inkluderas som ger möjlighet till ersättning
            för hanteringskostnader för fällda sälar vid skyddsjakt eller
            licensjakt.
          </note>
          <note>
            När det gäller jakt i skyddade områden är det sedan länge möjligt
            att bedriva olika sorters aktiviteter som till exempel jakt och
            fiske om det inte motverkar syftet med skyddsändamålet.
          </note>
          <note>
            Sammantaget har jag och regeringen vidtagit flera åtgärder i
            syfte att underlätta förvaltningen av sälpopulationerna. Vi följer
            den här frågan mycket noga och kommer outtröttligt att fortsätta
            arbetet för friska hav, livskraftiga fiskbestånd och levande kustsamhällen.
          </note>
          <note>
            Anf. 79 MAGNUS OSCARSSON (KD):
          </note>
          <note>
            Fru talman! Tack, ministern, för svaret!
          </note>
          <note>
            Jag har efter samtal och diskussioner med boende i skärgården
            och aktiva kustnära fiskare förstått att den stora sälpopulationen
            är en stor och viktig fråga.
          </note>
          <note>
            I Östersjön beräknas i dag antalet gråsälar uppgå till mellan
            50 000 och 70 000 individer. Till det kan läggas en population
            på cirka 20 000 vikare. Båda arterna är klassade som livskraftiga
            i Artdatabanken, och popula ­ tio ­ nen ökar enligt Naturvårdsverket
            med 8 procent om året.
          </note>
          <note>
            Erfarna jägare som jag har pratat med rapporterar att sälpopulationer
            på grund av sin snabba tillväxt nu hotas av överpopulation. Många
            sälar påträffas avmagrade och i ett tillstånd av svält.
          </note>
          <note>
            En studie som Danmarks Tekniske Universitet gjorde 2019 på gråsäl
            i västra Östersjön fann att individerna där åt drygt 1 300 kilo
            torsk varje år samt 130 kilo plattfisk. Gråsäl äter en bredare
            meny beroende på tillgång men föredrar torsk. Gråsälens årliga
            potentiella ”torskkvot” i Östersjön är således 52 000 ton.
          </note>
          <note>
            I östra Östersjön råder under 2021 förbud mot yrkesfiske efter
            torsk. I västra Östersjön råder fiskestopp gentemot lekande torsk.
            När det senast fanns en torskfiskekvot i Östersjön – det var 2019
            – uppgick den till 7 000 ton.
          </note>
          <note>
            Enligt Havs- och vattenmyndigheten är de skador som gråsälen
            orsakar fisket betydande. I ett yttrande till Naturvårdsverket
            uppger HaV att skador orsakade av säl i princip förekommer utefter
            hela Sveriges kuststräcka och att skadorna är omfattande. Inte
            minst det kustnära yrkes- och husbehovsfisket med passiva redskap
            anges vara hårt drabbat av skador från säl.
          </note>
          <note>
            Enligt en gammal uppgift från 2014 uppgick de ekonomiska skadorna
            då till över 33 miljoner kronor. Enligt HaV finns det inget som
            talar för att skadorna minskat. Tvärtom föreligger stora mörkertal.
            Det är hög tid för en ny och färsk utredning så att vi får veta
            omfattningen av skadorna som sälen orsakar.
          </note>
          <note>
            Jakt på säl tillåts i dag utifrån EU-direktiv och Helcoms rekommenda
            ­ tion om sälar. Enligt gällande nationell lagstiftning är jakt
            på gråsäl tillåten i form av skyddsjakt och licensjakt. Naturvårdsverket
            är beslutande myndighet efter hörande av Havs- och vattenmyndigheten.
          </note>
          <note>
            Under 2021 pågår licensjakten på gråsäl från den 20 april till
            den 31 december. Totalt får 2 000 gråsälar fällas i en gemensam
            kvot för de län där licensjakten får bedrivas. Den 5 maj i år
            var 126 sälar fällda. Förra året misslyckades jakten totalt, kan
            man väl säga, då kvoten var på 2 000 och man sköt endast 1 023.
          </note>
          <note>
            Fru talman! Ministern säger i sitt svar att regeringen följer
            den här frågan mycket noga . Det tycker jag är positivt. Men vad
            finns det för verktyg i ministerns verktygslåda så att kvoten
            kan fyllas i år och man kan gå från förra årets 1 023 till 2 000?
            Vilka verktyg har ministern att ta fram?
          </note>
          <note>
            Anf. 80 Statsrådet JENNIE NILSSON (S):
          </note>
          <note>
            Fru talman! Tack så mycket, Magnus Oscarsson, för frågan!
          </note>
          <note>
            Jag instämmer i det som Magnus Oscarsson inledde med att säga
            – att det här är en stor och viktig fråga som berör många, inte
            minst utifrån att det påverkar förutsättningarna att bedriva näringsverksamhet
            för fisket i vissa delar.
          </note>
          <note>
            Frågan är också stor och viktig därför att överpopulation, som
            man möjligen ser i de här stammarna just nu, inte heller är något
            positivt. Det blir konkurrens om föda, och man ser i dag avmagrade
            sälar för att det helt enkelt finns för lite mat.
          </note>
          <note>
            Samtidigt kan jag konstatera att det här är en art som har varit
            skyddad över tid. Det visar ju på att åtgärder som man vidtar,
            exempelvis förbud mot jakt, på ett positivt sätt faktiskt kan
            återskapa populationer.
          </note>
          <note>
            När detta händer ska man förvalta dem, och då ska man använda
            de verktyg som finns, vilket i detta sammanhang i första hand
            är licensjakt och skyddsjakt. Regeringen jobbar numera med båda
            dessa verktyg. Vi införde för första gången på väldigt länge en
            möjlighet till licensjakt under denna period.
          </note>
          <note>
            Sedan är det inte så enkelt som att problemet försvinner med
            detta. Magnus Oscarsson har också på ett väldigt tydligt och bra
            sätt redogjort för de problem vi ser när det gäller detta, inte
            minst kopplat till mängden avskjutningar i förhållande till volymen
            möjliga avskjutningar enligt licensjaktbeslutet. Beslutet gällde
            2 000 avskjutningar, och antalet fällda sälar så här långt under
            perioden var 1 023, om jag kommer ihåg rätt. Detta är mindre än
            det antal man tog genom skyddsjakt; det är ju två olika jaktformer
            i detta sammanhang. Det är givetvis inte bra.
          </note>
          <note>
            Detta kan säkert bero på många saker. När man frågar ansvariga
            myndigheter säger de att de tror att både coronapandemin, möjligen,
            och torskfiskestoppet har påverkat detta. Magnus Oscarsson nämnde
            själv att det kanske mest av allt är torskfiskarna som har sett
            problemet, givet att det är deras torsk som är primärföda för
            sälarna. De har också haft ett stort intresse av att skjuta av.
            Men att jaga säl är svårt. Man behöver kunna sin sak, och det
            är nödvändigt att jobba med incitament för detta.
          </note>
          <note>
            Det vi dock kan konstatera och som är glädjande i sammanhanget
            är att fler rapporterar att man skjuter sälar i dag än tidigare.
            Det är alltså fler som nu finns i systemen och gör det möjligt
            med en effektiv förvaltning på sikt.
          </note>
          <note>
            När det sedan gäller incitamenten är de utmanande på många sätt,
            inte minst givet att det är kostsamt och svårt och att man inte
            får sälja köttet. Detta regleras del vi s genom ett förbud på
            EU-nivå men framför allt genom att Sverige, som tidigare hade
            ett undantag från denna reglering i EU, blev av med det när WTO
            beslutade att det inte var lämpligt att vi hade det, efter en
            överklagan från Norge och Kanada, om jag kommer ihåg rätt.
          </note>
          <note>
            Vi har alltså både WTO:s och EU:s regelverk att hantera i detta
            sam ­ manhang. Så här långt signalerar man inte från någon av
            dessa organisa ­ tioner att man är öppen för eller intresserad
            av att ändra de här besluten. Men vi följer givetvis detta noga
            för att se om det finns någon öppning för att lyfta dessa frågor
            och åstadkomma konstruktiva förändringar i syfte att uppnå jaktetik,
            för det är detta det ytterst handlar om i det här samman ­ hanget.
            Jag tycker självklart att det är oetiskt att man skjuter djur
            och sedan inte kan ta vara på köttet och skinnet utan i stället
            måste bränna det.
          </note>
          <note>
            Vi har i nuläget hanterat situationen genom att det finns en
            hanteringskostnad. Jag återkommer gärna till den och till vad
            vi gör mer på området i nästa inlägg.
          </note>
          <note>
            Anf. 81 MAGNUS OSCARSSON (KD):
          </note>
          <note>
            Fru talman! Tack, ministern, för svaret! Precis som ministern
            var inne på är detta en väldigt stor fråga för många som lever
            och verkar i kustnära områden och är helt beroende av att kunna
            få fisk i sina nät. Jag skulle gärna, som jag tog upp förut, vilja
            höra lite mer om verktygen från reger ­ ingens sida. Vad har man
            för konkreta åtgärder och förslag i verktygslådan som faktiskt
            kan förbättra så att det fälls fler sälar?
          </note>
          <note>
            Under min diskussion med erfarna jägare rapporterar de just om
            hur sälpopulationen på grund av sin snabba tillväxt nu hotas av
            överpopula ­ tion. Många sälar som påträffas är avmagrade och
            befinner sig i ett till ­ stånd av svält.
          </note>
          <note>
            På en fråga från min kollega Elin Lundgren, som uppmärksammade
            den svältsituation som flera jägare vittnar om på Hälsingekusten,
            hänvisar ministern till Havs- och vattenmyndighetens okulära besiktning
            i samband med pälsbytet under maj och juni. Koncentrationen av
            sälar i denna del har emellertid uppmärksammats under en längre
            tid, vilket väcker frågan om inte sälförvaltningen regionalt måste
            få en ny inriktning där jaktens villkor kan utökas.
          </note>
          <note>
            Jakten på säl kräver en bra båt och framför allt en jägare med
            stor kunskap. Men – nu kommer det vanliga – jägaren måste också
            vara beredd på massor av byråkrati, för det krävs tät dialog med
            myndigheter kring rapportering, tillstånd med mera . De skarpa
            avgränsningarna av jakten gentemot Natura 2000-områden och övriga
            skyddade områden gör också att sälstammarna får hög koncentration
            i dessa områden, med överpopulation och svält som följd.
          </note>
          <note>
            En faktor som höjer tröskeln för jägare att jaga säl är att somliga
            länsstyrelser tar ut en avgift för ansökan om jakt på allmänt
            vatten. Att en handläggning ska behöva utföras för varje jägare
            måste ses som onödigt när länsstyrelsen lika gärna kunde utlysa
            en generell jakt på allmänt vatten under de tider som är avsedda.
          </note>
          <note>
            Min fråga till ministern är, fru talman: Kommer ministern att
            verka för ett enklare och mindre regelverk för jägare för jakt
            på säl så att kvoten kan fyllas under 2021? Som vi pratade om
            förut har den alltså inte fyllts mer än till lite drygt hälften.
            Förra året fälldes 1 023 sälar av en kvot på 2 000. Och vi har
            en sälstam som är så stor som mellan 50 000 och 70 000.
          </note>
          <note>
            Man får tänka på vad det innebär. Den allmänna debatten i Sverige
            går ut på att det är gulligt med säl – och det är absolut gulligt.
            Men det är inte gulligt när de dör av svält. Vi måste i debatten
            verkligen efterlysa att vi får ned stammen så att det verkligen
            gör skillnad, för sälarna själva men framför allt för att fiskarna
            ska märka skillnaden.
          </note>
          <note>
            Anf. 82 Statsrådet JENNIE NILSSON (S):
          </note>
          <note>
            Fru talman! Jag tror att jag och Magnus Oscarsson i grunden är
            ganska överens, både om hur problembilden ser ut och om att det
            krävs långsiktiga incitament för att vi ska få en utveckling som
            innebär att man på ett klokt sätt förvaltar sälstammen. Det är
            detta det handlar om i det här läget.
          </note>
          <note>
            Det är utmanande – det tror jag också att vi är överens om. Men
            regeringen har vidtagit ett stort antal åtgärder kopplade till
            detta i syfte att åstadkomma precis det som Magnus Oscarsson efterfrågar,
            nämligen att göra det enklare, bättre och smartare så att detta
            kan hanteras på ett bra sätt. Inte minst var införandet av licensjakt
            en sådan åtgärd givet att licensjakten är tänkt att ske på ett
            enklare sätt – man behöver inte söka anstånd, och man behöver
            inte ha ett myndighetsbeslut för varje fällning.
          </note>
          <note>
            Samtidigt jobbar vi med att försöka hitta kompensatoriska ersättningar
            givet att vägen framåt i alla fall är krånglig när det gäller
            att få tillstånd att sälja produkterna, vilket givetvis från ett
            jaktetiskt perspektiv hade varit eftersträvansvärt i nuläget.
            Men när det inte går jobbar vi med andra verktyg till dess att
            det förhoppningsvis är möjligt. Det kan exempelvis vara att säkerställa
            fällavgifterna – att man får betalt för den merkostnad man får
            för hanteringen av köttet. Det finns i nuläget sådana stöd att
            söka. Vi tittar också på att utöka den möjligheten i det nya havs-
            och fiskeriprogrammet, som vi nu arbetar med inför nästa programperiod
            – att lägga till det som ett sökbart moment även där för att ännu
            bättre hantera den situation som råder.
          </note>
          <note>
            Samtidigt tittar vi på helhetsbilden kopplat till detta. Vi vill
            ha ett friskt Österhav, livskraftiga fiskbestånd och en sund och
            välförvaltad sälpopulation. Dessa delar hänger givetvis delvis
            ihop, så åtgärder i en del påverkar förutsättningar i andra delar.
            Vi har jobbat väldigt mycket med att rikta medel för att få bättre
            vattenmiljö och klimat i havet. Vi satsar 200 miljoner årligen
            på det. Sverige har varit aktivt i de diskussioner som har handlat
            om torskfiskestoppet och den situationen. Vi har också varit aktiva
            när det gäller att fatta nationella beslut för att exempelvis
            kunna införa licensjakt. Men det räcker inte; det kan jag hålla
            med Magnus Oscarsson om.
          </note>
          <note>
            Utöver detta avsätter vi i sammanhanget pengar för viltskademedel.
            När det gäller detta har HaV 20 miljoner kronor årligen att fördela.
            Av dem går 5 miljoner till förebyggande åtgärder, och 15 miljoner
            kronor går till ersättningar för skador orsakade av sälen.
          </note>
          <note>
            Det är klart att det hade varit mycket trevligare att använda
            framför allt de sista 15 miljonerna, som går till skador, till
            något som hade varit framåtsyftande i stället för att bara hantera
            problem. Därför behöver vi ha mer åtgärder på plats som visar
            sig vara effektiva.
          </note>
          <note>
            När det gäller de förebyggande delarna av länsstyrelsernas arbete
            kan det säkert se olika ut hur man jobbar. Här har vi ganska nyligen
            antagit en nationell förvaltningsplan för sälen. Vi har också
            gett regionerna – på tal om det som Magnus Oscarsson frågade efter
            – ett uppdrag att revidera sina regionala förvaltningsplaner utifrån
            den nya nationella plan som nu finns.
          </note>
          <note>
            En del länsstyrelser, framför allt de som har mycket problem,
            till exempel L änsstyrelsen i Stockholms län, har varit duktiga
            och ligger långt framme. De har jobbat med förebyggande åtgärder
            som sälstängsel och ljudavstörning, som är exempel på verktyg
            i det här sammanhanget. Sådant vill jag se mer av.
          </note>
          <note>
            Anf. 83 MAGNUS OSCARSSON (KD):
          </note>
          <note>
            Fru talman! Tack, ministern, för svaret! Jag lyssnar på vad ministern
            säger och hör att det finns några korn där som jag tycker är positiva.
          </note>
          <note>
            Det jag vill lyfta fram som viktigt är detta med att det finns
            länsstyrelser som tar ut en speciell avgift. Det tycker jag att
            ministern nu ska ta med sig och fundera på. En annan sak är det
            mörkertal som vi talade om. Här är uppgifterna från 2014. Det
            är hur länge sedan som helst! Man måste se vad det kostar i dag.
            Vi vet ju att sälpopulationen fullkomligen har exploderat.
          </note>
          <note>
            Det är klart att om detta skulle ske på land skulle man ha en
            helt annan känsla för det. Ministern och jag har ju talat mycket
            om vildsvin. Men i havet märker man det inte på det sättet. Det
            är bara de stackars fiskarna som märker att sälen är framme gång
            på gång. Därför är det så viktigt att det görs något.
          </note>
          <note>
            Ministern nämnde det stora bekymret med att vi inte får använda
            säl till någonting. Förr användes säl i skärgårdsmiljöer till
            målarfärg. Den kan användas i kläder och till väskor, möbler och
            konst. Men som ministern var inne på får man inte längre göra
            det.
          </note>
          <note>
            Jag undrar: När tog ministern senast upp frågan om huruvida förbudet
            skulle kunna hävas och att Sverige skulle kunna få göra ett undantag?
            Eller har ministern för avsikt att göra detta i ett sammanhang
            där hon kan förändra?
          </note>
          <note>
            Anf. 84 Statsrådet JENNIE NILSSON (S):
          </note>
          <note>
            Fru talman! Låt mig tacka för en bra debatt. Jag uppskattar alltid
            konstruktiva debatter. Jag skulle väldigt mycket uppskatta om
            vi i den framtida debatten om just denna problematik gemensamt
            kunde fundera på vilka verktyg man skulle önska som inte finns.
          </note>
          <note>
            Jag kan notera att vi är väldigt överens om problembilden. Också
            Magnus Oscarsson noterar att regeringen faktiskt gör ett antal
            saker på detta område som är bra och efterfrågas, men det är svårt
            och utmanande.
          </note>
          <note>
            Den specifika frågan som kom nu på slutet – exakt när man ska
            lyfta frågan på internationell nivå – får jag möjligen återkomma
            till. Vi gör en samlad bedömning av alla de frågor som är i varje
            portfölj, om de är aktuella för samråd, kräver beslut eller acceptans
            på EU-nivå eller, som i det här fallet, på WTO-nivå. Det gör vi
            kontinuerligt hela tiden.
          </note>
          <note>
            Den här frågan finns över huvud taget inte på dagordningen just
            nu. Ett enskilt land kan givetvis ta upp den, men ska man föra
            upp en fråga på dagordningen måste man göra bedömningen att man
            åtminstone kan förflytta den framåt. Annars riskerar det att bli
            ett bakslag i hanteringen.
          </note>
          <note>
            Vi gör just nu inte bedömningen att det skulle förflytta frågan
            framåt om vi tar upp den som enskilt land. Vi bedömer att vi bör
            avvakta och se om det händer något ytterligare på området, givet
            att den situation som vi har på området rimligen inte är unik
            för Sverige.
          </note>
          <note>
            Vi har haft en situation – hela debatten lider av det – då sälbestånden
            inte hade gynnsam bevarandestatus. Över hela världen kablades
            det ut bilder av hur man klubbade ihjäl sälungar. Den bilden finns
            kvar i många medlemsländer. Jag tror att den kommer att sitta
            där tills man upplever att sälarna faktiskt är många och orsakar
            problem.
          </note>
          <note>
            Vi väntar på att några till ska vara beredda att kroka arm med
            Sverige. I det läget är det intressant och smart att lyfta upp
            frågan på internationell nivå igen.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:737 om bensinmackarnas överlevnad
            i landet
          </note>
          <note>
            Anf. 85 Statsrådet JENNIE NILSSON (S):
          </note>
          <note>
            Fru talman! Ann-Charlotte Hammar Johnsson har frågat inrikesministern
            om han kommer att verka för att regeringen lämnar förslag som
            gör att mackarna mäktar med att ställa om och fortsatt vara en
            förutsättning för en levande landsbygd. Interpellationen har överlämnats
            till mig.
          </note>
          <note>
            En god tillgång till såväl kommersiell som offentlig service
            är grundläggande för att det ska vara attraktivt att bo, verka
            och leva i alla delar av landet. Dagligvarubutiker och drivmedelsstationer
            har en särskild betydel ­ se eftersom de ofta fungerar som servicepunkter,
            d et vill säga som ett nav även för andra serviceslag, som ombud
            för exempelvis post- och pakettjänster, betaltjänster och apotek
            samt ibland även viss offentlig service.
          </note>
          <note>
            Det är Myndigheten för samhällsskydd och beredskap som enligt
            lagen om brandfarliga och explosiva varor meddelar föreskrifter
            när det gäller miljöregler för drivmedelsstationer. Enligt föreskriften
            om cisterner med anslutna rörledningar för brandfarliga vätskor
            får befintliga varmförzinka ­ de rörledningar i mark som inte
            är fuktisolerade användas längst fram till den 1 juli 2022 utan
            korrosionsskydd. Detta är ett krav som har funnits med i myndighetens
            föreskrift ända sedan 2014.
          </note>
          <note>
            Föreskriftens syfte är att hålla risken för brand och explosion
            så låg som möjligt vid hantering av brandfarliga och explosiva
            varor samt att främja en likvärdig skydds- och säkerhetsnivå för
            hanteringen i hela landet. Det ska med andra ord vara lika säkert
            att tanka sin bil i alla delar av landet och på alla drivmedelsstationer.
          </note>
          <note>
            Mellan åren 2015 och 2020 har riksdagen efter förslag från regeringen
            avsatt drygt 1 miljard kronor för insatser som syftar till att
            på olika sätt stödja drivmedelsstationer och dagligvarubutiker
            i landsbygder. I denna summa ingår såväl nationella statliga medel
            som de medel som finansierats via landsbygdsprogrammet.
          </note>
          <note>
            Regeringen fortsätter arbetet med att underlätta för bland annat
            de små drivmedelsstationerna . Därför har ytterligare medel tillfört
            s landsbygdsprogrammet för åren 2021 – 2022, och i den så kallade
            p rogramändring 7 fördelades bland annat ytterligare 160 miljoner
            kronor till investeringsstödet för kommersiell service. Programändring
            7 godkändes av kommissio ­ nen i april 2021.
          </note>
          <note>
            Regeringen har även avsatt 50 miljoner kronor under 2020–2022
            för snabbladdning längs större vägar samt förstärkt medel till
            Klimatklivet, vilket även mackägare kan ta del av, för att öka
            tillgång en till framtidens drivmedel i hela landet. Vidare har
            landets länsstyrelser på uppdrag av regeringen tagit fram regionala
            planer för infrastruktur för elfordon och förnybara drivmedel.
          </note>
          <note>
            God tillgänglighet i hela Sverige, genom ett pålitligt, robust
            och långsiktigt hållbart transportsystem, behövs för att människor
            och näringsliv ska kunna leva och verka i alla delar av landet
            och för att Sverige ska kunna hålla ihop.
          </note>
          <note>
            Anf. 86 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, statsrådet, för svaret på min fråga om hur
            mackar som drivs som familjeföretag eller av enskilda småföretagare
            ska mäkta med att ställa om utan att ha möjlighet att ta del av
            de medel som behövs för att göra de investeringar som krävs för
            miljö och för säkerhet . På ena sidan finns medel från regeringen,
            och på andra sidan står mackägarna utan att kunna söka dem.
          </note>
          <note>
            Jag kan konstatera att statsrådets svar inte ger svar på hur
            detta ska lösas, i alla fall inte om man menar att målet är att
            mackägarna och mackarna ska finnas kvar och existera även efter
            den 1 juli 2022, då rörledningarna ska vara bytta och inplastade
            cisterner ska finnas på plats.
          </note>
          <note>
            Ett alternativ är att regeringen kommer att låta dessa mackar
            falla. Ett annat alternativ är att regeringen tar ett omtag för
            att de ska kunna existera och för att inte servicen ska försvinna.
            Jag tänker på kommunal omsorg. Det kan vara hemtjänst, och det
            kan vara räddningstjänst. Men vi talar också om besöksnäringen.
            I de norra delarna av landet är det väldigt synligt att skotrar
            som används just i besöksnäringen tankar.
          </note>
          <note>
            Vi kan se på den norska sidan. Vi vet alla att vi har en pandemi
            och har haft en pandemi som slagit till med full kraft mot besöksnäringen.
            Normalt sett är det karavaner av husbilar och husvagnar som förser
            inlandskommu ­ ner, till exempel Vilhelmina, med inkomster. Dessa
            mackar är också turist ­ punkter som erbjuder fiskekort, kartor
            och vägbeskrivningar för friluftsliv. De gör att dessa orter kan
            få en form av livsnivå. Utan dem blir det väldigt tomt.
          </note>
          <note>
            Ortsbefolkningen och de som redan bor på glesbygden ska kunna
            ta sig till och från jobbet. Där finns det stora avstånd. Jag
            har läst statsrådets svar till Sydsvenskan om att det är enormt
            viktigt att det är ett rimligt avstånd till en mack. Där lyfts
            20 minuter som olyckligt för att kunna ta sig till närmaste försäljningsställe.
            Det är klart att det inte är optimalt att behöva ta sig dit på
            de minuterna, för det blir över två mil. Men verkligheten ser
            betydligt annorlunda ut. Det är markanta skillnader. Vi kan tala
            om avstånd som gör att det tar upp till en timme att köra ut med
            hemtjänst, och då kan man inte tanka.
          </note>
          <note>
            För två år sedan, efter ett möte i riksdagen angående glesbygd
            och vikten av servicepunkter på landsbygden, bestämde jag mig
            för att följa en ung tjej som har tagit över ett familjeföretag
            uppe i Pajala, i Kitkiöjärvi . För henne var det inte möjligt
            att ta över familjeföretaget. Antingen ska man sanera efter macken,
            vilket det inte finns medel till, eller så måste man investera
            med pengar som man inte har för att kunna ställa om, och då får
            man ställa in.
          </note>
          <note>
            Statsrådet! Det är mycket väg och mycket skog som ska passeras
            när man åker i den norra delen av Sverige. Mackar och lanthandlar
            är jätteviktiga servicepunkter. De har drivmedel och sådant som
            behövs för viktiga elementära vardagsbestyr för lokalbefolkningen.
          </note>
          <note>
            Landsbygdsministern räknade upp ett antal medel. Det är 1 miljard
            i statliga medel, pengar som lagts i landsbygdsprogram mellan
            2015 och 2020. Det är 160 miljoner i EU-medel, och det är 50 miljoner
            kronor 2020 − 2022 för snabbladdning. Men faktum kvarstår. Man
            kan skriva och säga att även mackägare kan ta del av detta, men
            det blir en ren pappers ­ produkt. Dessutom kommer det som ett
            brev på posten att mackägarna inte har råd att ställa om. I stället
            måste någon annan ta över kostnaden om de går i konkurs och inte
            kan finnas längre. Detta framkommer av den infor ­ ma ­ tionsspridning
            som pågår i vårt land.
          </note>
          <note>
            Fru talman! Kommer ni att ta ett omtag under återstående tid
            för att mackarna ska kunna finnas kvar efter den 1 juli, statsrådet?
          </note>
          <note>
            Anf. 87 Statsrådet JENNIE NILSSON (S):
          </note>
          <note>
            Fru talman! Tack, Ann-Charlotte Hammar Johnsson, för frågan!
            Jag delar interpellantens syn att det är jätteviktigt med både
            mackar och dagligvaruhandel på landsbygden. Det är en grundförutsättning
            för att man ska kunna bo, verka och driva företag i hela vårt
            land. Därför har regering ­ en systematiskt och långsiktigt jobbat
            med att säkerställa att det finns stöd som både dagligvaruhandeln
            och mackägarna kan söka för drift och investeringar. Det är ganska
            betydande belopp som vi har avsatt för detta.
          </note>
          <note>
            Man kan till exempel titta på lanthandlarna. Vi kan konstatera
            att detta sannolikt har inneburit att det blivit ett stopp i minskningen
            av antalet. Vi ser till och med lite nyetablering, vilket är första
            gången på väldigt länge. Man ska inte underskatta betydelsen av
            detta.
          </note>
          <note>
            Jag skulle vilja påstå att macken eller dagligvaruhandeln är
            dagens nya kyrka mitt i byn. Det är det som många gånger gör en
            samling hus till mer än bara en samling hus. Det blir en knutpunkt
            som kan leverera service, inte bara i form av en liter mjölk eller
            en liter bensin. Man är faktiskt ofta en knutpunkt som fungerar
            som ombud för till exempel apotek, post och Systembolaget. Detta
            är alltså jätteviktigt och väldigt angeläget.
          </note>
          <note>
            Sedan gäller det frågan om mackarna, kopplat till det krav och
            den föreskrift som nu finns om att man ska säkerställa att ledningar
            under jord håller en standard så att det inte finns risk för explosion
            eller brand. Det är en svår utmaning, framför allt för enskilda
            mackägare. Där är jag helt överens med Ann-Charlotte Hammar Johnsson.
          </note>
          <note>
            Men jag måste konstatera att frågan i någon mening är tvådelad.
            En del handlar om vad man gör för att på ett bra sätt möta mackägarnas
            behov av att kunna investera. Den andra delen handlar givetvis
            om hur man säkerställer att det finns tillgång till drivmedel,
            oavsett vilket det är, på rimligt avstånd i hela landet, så att
            man kan tanka sin bil. Det är inte nödvändigtvis samma sak.
          </note>
          <note>
            När det gäller den senare delen kan jag konstatera att vi faktiskt
            ser att antalet små mackar, om man tar bort dem som ligger inom
            ramen för de stora bolagen, i nuläget ökar. Det låter inte riktigt
            så i debatten, men det är vad statistiken säger. Det är dock i
            första hand mobila enheter, som är obemannade. Men de tillhandahåller
            givetvis drivmedel, som är väldigt viktiga för alla de områden
            som Ann-Charlotte Hammar Johnsson räknade upp. Det handlar om
            att säkra att det finns en infrastruktur som gör att man kan leva
            och bo i hela landet. Det kan uppnås med den delen.
          </note>
          <note>
            När det gäller den del som handlar om mackägarna och mackägarnas
            behov och utmaningar kopplat till MSB:s föreskrifter finns det
            invester ­ ingsstöd att söka. De är ganska generösa. Jag tror
            att man kan få 80–90 procent, beroende på i vilket system som
            man söker.
          </note>
          <note>
            Jag kan också konstatera att drivmedelssektorn har plockat ut
            en väldigt liten andel av den miljard som har funnits i de här
            systemen. Och länsstyrelsen rapporterar att det så här långt inte
            är något stort söktryck från drivmedelssidan på den biten. Det
            kan säkert ha att göra med att man möjligen inte har förutsättningar
            att hantera den lilla del som blir över.
          </note>
          <note>
            Jag är beredd att diskutera konkreta förslag på hur man ska uppnå
            detta, men jag har inte hört något sådant så här långt i debatten
            från oppositionen.
          </note>
          <note>
            Anf. 88 ANN-CHARLOTTE HAMMAR JOHNSSON (M):
          </note>
          <note>
            Fru talman! Tack, statsrådet, för inlägget! Ja, det finns stora
            belopp. Men mackägarna har inte medlen när de ska söka. De är
            väldigt små och har inte musklerna för att kunna ligga ute med
            de här pengarna. Det är svårt att bli dagens nya kyrka mitt i
            byn om man inte kan ställa om.
          </note>
          <note>
            Jag ska ta ett exempel från norra delen av landet. En mackägare
            i Ha ­ rads skulle ligga ute med 2,1 miljoner kronor till dess
            att han kunde söka och få tillbaka pengarna. Den mackägaren och
            andra behöver ett så kallat brygglån, det vill säga de behöver
            låna pengar under en kortare tid för att de ska kunna lägga rör,
            plasta cisterner och göra om macken, så att den blir i det grundläggande
            skick som MSB nu har begärt när det gäller säker ­ het och skydd.
          </note>
          <note>
            Det gick alltså inte att hitta någon som ville lägga ut dessa
            medel, trots att regeringen talar om alla dessa pengar som finns
            att söka för mack ­ ägarna. Det kom ett tiotal nej från dem som
            skulle kunna lämna pengar – banker.
          </note>
          <note>
            Hur slutade det då i Harads? Jo, kommunalrådet fick traska in
            på banken och övertala den om att man skulle få kortfristiga lån
            för att sedan få medel från landsbygdsprogrammet. Det är verkligen
            en extraordinär handling och en handling i kris om ett kommunalråd
            måste traska in på banken. Jag tänker mig att det inte är den
            utveckling vi vill ha. Det var alltså på håret att det löste sig.
          </note>
          <note>
            Denna mackägare hade alltså checkat ut nu i juni om detta inte
            hade varit möjligt. När det gäller den här platsen skulle hemtjänsten
            få köra sex mil för att tanka utan den macken. Om dessa mackar
            försvinner kommer den levande landsbygden, där man kan bo, leva
            och verka, inte att fungera.
          </note>
          <note>
            Jag tycker inte att det är konstigt. Jag tror att det är precis
            som jag har sagt och som statsrådet också säger. Om det inte finns
            några sökande kan det bero på att man inte har möjlighet att söka
            eftersom man inte har möjlighet att göra det som förväntas av
            en.
          </note>
          <note>
            Fru talman! Det är inte så att mackägarna täljer guld med kniv
            i dessa verksamheter. Det vet landsbygdsministern också, med tanke
            på hennes bakgrund i en inlandskommun i Halland – även om avstånden
            i inlandskommuner i södra Sverige skiljer sig från dem i norra
            delarna. Men det är tydligt att det finns en problematik.
          </note>
          <note>
            Även i den del av landet jag kommer från, Skåne, ska människor
            kunna ta sig fram, och många platser ligger utanför tätorterna.
            Om man jobbar skift inom exempelvis sjukvården måste man ju kunna
            ta sig dit och måste då ha drivmedel till bilen på rimligt avstånd.
          </note>
          <note>
            I Sydsvenskan skriver Sofia och Magnus Westin i Dösjebro i Kävlinge
            kommun om sin kombinerade mack och handel: Om en av dessa delar
            saknas får vi väldigt svårt att klara oss.
          </note>
          <note>
            Statsrådet har ju också tagit upp hur viktigt det är med service
            såsom post, apotek med mera.
          </note>
          <note>
            Jag tror att det blir problematiskt om servicepunkter stängs
            ned fram ­ över. Jag får återkomma till min lösning på problemet
            i mitt nästa inlägg.
          </note>
          <note>
            Anf. 89 Statsrådet JENNIE NILSSON (S):
          </note>
          <note>
            Fru talman! Jag tror att det finns flera skäl till att söktrycket
            är lågt. Kanske kan man inte ta del av detta eftersom en egenfinansiering
            om 10 − 20 procent kan vara svår att klara. Men det viktigaste
            skälet har jag tagit del av när jag har rest runt i landet och
            mött mackägare och dagligvaruhandlare som varit intresserade av
            att få investeringsstöd för att göra investeringar i sin verksamhet
            men inte kunde ligga ute med pengarna: Banken sa nej till ett
            kortfristigt lån.
          </note>
          <note>
            Jag tycker att vi politiker gemensamt ska vara tydliga med att
            det är oacceptabelt att bankerna inte tar sitt samhällsansvar
            på ett bättre sätt. De måste vara beredda att ge kortsiktiga lån
            när de vet att låntagaren snart kommer att få pengar. På så sätt
            bidrar de till tillväxt på landsbygden. Det borde ligga i allas
            intresse, även bankernas.
          </note>
          <note>
            Med detta sagt har jag givetvis noterat problematiken och lyft
            in den i diskussionen om den nya programperioden. Det går inte
            att göra förskottsutbetalningar av de lån som finns i EU-portföljen,
            men vi tittar på om det är möjligt att hitta ett system för det
            givet att den nya CAP:en är tänkt att vara enklare och flexiblare.
          </note>
          <note>
            Detta är inte färdigförhandlat, och vi får se om det blir några
            öppningar. Men utifrån det som låg på bordet när rådet hade förhandlat
            sin position bedömer vi att det finns en möjlighet. Det skulle
            betyda mycket om vi kan hitta en praktisk åtgärd för att se till
            att de pengar som faktiskt finns går till det vi vill att de ska
            gå till och till människor som vill investera för att hålla vår
            landsbygd igång.
          </note>
          <note>
            Alla är kanske inte heller medvetna om vilka stöd som finns.
            Framför allt är man kanske inte medveten om att det finns en kombination
            av stöd att söka. Jag noterade att Ann-Charlotte Hammar Johnsson
            fnös lite åt Klimatklivet. Det borde hon inte göra, för det är
            ännu ett finansiellt verktyg som skulle kunna bidra och toppa
            upp i dessa sammanhang.
          </note>
          <note>
            Grundkravet för att få medel från Klimatklivet är att man gör
            en investering som bidrar till ökad klimatnytta på landsbygden.
            Om man gör en investering, hanterar de föreskrifter som finns
            och erbjuder till exempel mer hållbara bränslen är detta en fullt
            möjlig finansieringskälla utöver de finansieringskällor vi redan
            har nämnt. Jag tycker inte att vi ska förakta någon finansieringskälla
            i detta läge.
          </note>
          <note>
            Jag tycker att vi ska vara försiktiga så att vi inte får en debatt
            som handlar om att man inte ska behöva ha samma säkerhetskrav
            på landsbygden som i städerna. Ibland andas mediedebatten lite
            av det, men det vore djupt olyckligt.
          </note>
          <note>
            Man kan söka uppskov hos MSB för att få längre tid på sig att
            göra det som krävs, och även denna information behöver vi hjälpas
            åt att få ut.
          </note>
          <note>
            Anf. 90 ANN-CHARLOTTE HAMMAR JOHNSSON (M):
          </note>
          <note>
            Fru talman! Bankerna tar inte sitt ansvar, säger statsrådet.
            Nej, och det är ett år kvar tills omställningen ska vara klar.
            Om medel inte finns och om man ser möjligheter i den nya CAP:en
            att leverera lösningar kan väl regeringen se till att pengar betalas
            ut så att mackägarna kommer i kapp och kan fortsätta sin viktiga
            verksamhet för att hela landet ska leva.
          </note>
          <note>
            Statsrådet säger att jag fnyser åt Klimatklivet. Nej, det gör
            jag inte. Jag fnyser inte åt något utan konstaterar att det finns
            en hel del medel att söka men att det inte funkar eftersom mackägarna
            inte kan ligga ute med pengar. Det är det som är det kluriga.
            Då kvittar det om medlen täcker 85, 90 eller till och med 100
            procent. Det här är den krassa verkligheten.
          </note>
          <note>
            Angående MSB och olika krav är det viktigt för mig att vi har
            en grundläggande säkerhet. En annan sida av myntet är ju vad de
            som inte har tillgång till drivmedel gör om de har jättelånga
            avstånd och mackarna försvinner. Då kanske de lagrar hemma, och
            då får vi ett nytt problem.
          </note>
          <note>
            Folk ska inte behöva köra sex mil i jobbet eller annars för att
            kunna tanka, så mitt råd till regeringen är att återkomma med
            ett förslag som gör att mackägarna får hjälp att ställa så att
            vi kan fortsätta att bo, leva och verka på landsbygden.
          </note>
          <note>
            Anf. 91 Statsrådet JENNIE NILSSON (S):
          </note>
          <note>
            Fru talman! Jag tror att det finns en stor samsyn om att vi ska
            använda alla verktyg som finns på ett så konstruktivt sätt som
            möjligt för att hjälpa de mackägare som befinner sig i en tuff
            situation.
          </note>
          <note>
            Låt mig dock konstatera att det här är ett resultat av en lag
            som antogs 2011 och en föreskrift från 2014, alltså under Ann-Charlotte
            Hammar Johnssons regering. Jag tycker att det var bra beslut,
            så jag kritiserar inte dem.
          </note>
          <note>
            Det finns uppenbart en samstämmighet om att kraven är rimliga.
            Man har gett lång tid för omställning, vilket jag tycker är bra.
            Man har också avsatt pengar. Trots det ser vi problem, och dem
            ska vi förstås inte blunda för.
          </note>
          <note>
            Vi har säkerställt att det finns så mycket pengar i systemen
            som efterfrågas. Jag tror att vi behöver jobba gemensamt med att
            få ut information om att medlen finns. Vi behöver nog också upplysa
            våra regionpolitiker om att de faktiskt sitter på pengar. De sitter
            också på investeringslån, vilket skulle kunna vara ett sätt att
            hantera att bankerna inte lånar ut kortfristigt. Investeringslånen
            är inte tänkta för detta, men det skulle kunna funka som en nödlösning.
            Vi behöver också informera om att man faktiskt kan få uppskov
            om man har hamnat i trångmål.
          </note>
          <note>
            Sammantaget har det ställts många verktyg till förfogande, och
            jag är fortsatt öppen för en konstruktiv dialog om andra lösningar
            än dem vi har hittat i verktygslådan så här långt eller om det
            finns sätt att skruva i dem som vi inte har sett – givet de förutsättningar
            som finns i och med att vi har ett EU-regelverk att hantera.
          </note>
          <note>
            Interpellationsdebatten var härmed avslutad.
          </note>
          <note>
            § 21 Svar på interpellationerna 2020/21:757 och 778 om jakten
            på ripa
          </note>
          <note>
            Anf. 92 Statsrådet JENNIE NILSSON (S):
          </note>
          <note>
            Fru talman! Mattias Karlsson i Luleå har frågat mig vilken analys
            som ligger till grund för att jag gör en annan bedömning än Naturvårdsverket
            i fråga om slutdatum för ripjakt.
          </note>
          <note>
            Kjell-Arne Ottosson har frågat mig utifrån vilka fakta, vilken
            empiri och vilken forskning jag har baserat mitt ställningstagande
            att vinterjakten på ripa påverkar ripstammens biologiska förutsättningar
            negativt, om jag gjort ställningstagandet att den gedigna forskning
            som påvisar att jaktens inverkan på stammarna inte anses negativ
            spelar mindre roll än olika intressegruppers önskemål och om jag
            gjort ställningstagandet att Naturvårdsverkets bedömning spelar
            mindre roll än olika intressegruppers önskemål.
          </note>
          <note>
            Det var över 20 år sedan en systematisk genomgång gjordes av
            jakttid ­ erna. Naturvårdsverket har lämnat e tt gediget underlag
            till regeringen. Re ­ geringen har därefter remitterat Naturvårdsverkets
            förslag. Det är en stor översyn, och i ett beslut som detta är
            det många olika och ibland vitt skilda intressen som ska tillgodoses.
          </note>
          <note>
            När det gäller ripjakten kan jag konstatera att remissinstanserna
            tyckte olika angående jaktstart och jaktslut. Regeringen landade
            i ett beslut att jakttiderna skulle harmoniseras, det vill säga
            bli desamma i alla områden där jakt är tillåten. Det inneb ar
            a tt jaktslutet skulle bli tidigare i Älvdalens kommun, i Jämtlands
            län samt i Västerbottens och Norrbottens län ovan den så kallade
            lappmarksgränsen, men senare i resten av Dalarna och i resten
            av Västerbottens och Norrbottens län.
          </note>
          <note>
            Regeringen har strävat efter en bra balans mellan de olika intressen
            som måste vägas in. Överlag har processen med att ta fram nya
            jakttider varit bra och rigorös.
          </note>
          <note>
            Regeringen har tagit del av den kritik som riktats mot beslutet
            när det gäller ripjakten och anser att det sammantaget finns skäl
            för vissa justeringar. Regeringen beslutade därför i går , den
            17 juni 2021 , om ändrad e jakttid er för ripa .
          </note>
          <note>
            Regeringens nya beslut innebär att jaktslut et alltjämt kommer
            att vara den 28 och den 29 februari i Älvdalens kommun och i Jämtlands
            län och den 15 mars i Västerbottens och i Norrbottens län, ovan
            den så kallade lappmarksgränsen. J aktslutet i resten av Dalarna
            och i resten av Västerbottens och Norrbottens län kommer att vara
            den 15 februari. Det nya beslutet innebär även att allmän jakt
            på ripa fortsatt kommer att vara tillåten i Värmlands, Gävleborgs
            och Västernorrlands län , med samma jakttid som tidigare år.
          </note>
          <note>
            Anf. 93 MATTIAS KARLSSON i Luleå (M):
          </note>
          <note>
            Fru talman! Tack, statsrådet, för svaret!
          </note>
          <note>
            Regeringen beslutade den 6 maj i år om nya tider för jakt som
            regleras i jaktförordningen.
          </note>
          <note>
            Bakgrunden till översynen är att regeringen genom jaktförordningen
            har gett Naturvårdsverket i uppdrag att vart sjätte år se över
            de jakttider som regleras i förordningen och vid behov föreslå
            förändringar.
          </note>
          <note>
            Detta är den första översyn som har gjorts sedan uppdraget lämnades
            2018, och i den utredningen stod inga tveksamheter kring nuvarande
            tidsbegränsning av ripjakten att finna. Tvärtom ansåg Naturvårdsverket
            att det gick utmärkt att öka jakttiden, åtminstone nedan lappmarksgränsen.
          </note>
          <note>
            I remissrundan hade inte heller jägarnas olika intresseorganisationer,
            länsstyrelsen i Norrbotten eller Sametinget några invändningar
            mot att jakten skulle fortsätta till den 15 mars, som den brukar
            göra.
          </note>
          <note>
            Välrenommerade fågelforskare anser att ripstammen håller sig
            stadig och definitivt inte hotas av jakt. Det är dessutom mer
            sannolikt att naturliga predatorer skulle kunna skapa populationsdippar.
          </note>
          <note>
            Kvar att yttra sig var Birdlife Sverige samt Naturskyddsföreningen,
            vars princip för all jakt är att svenskt vilt ska vara fridlyst
            om jakt inte är absolut nödvändigt. De båda hävdade att det bara
            skulle gå att jaga ripa fram till den 15 februari.
          </note>
          <note>
            Den 6 maj var det dags att gå till beslut i ämnet. Följde regeringen
            majoritetens linje? Gjorde man som de lokala instanserna tyckte?
            Gjorde man som samerna ville? Rätt svar är nej, nej och nej. Gjorde
            man som fågelskådarna på Öland ville? Svar ja.
          </note>
          <note>
            Statsrådet anför i sitt svar att regeringen har strävat efter
            en bra balans mellan de olika intressen som måste vägas in. Statsrådet
            säger vidare att överlag har processen med att ta fram nya jakttider
            varit bra och rigorös. Jag vill nog hävda att detta påstående
            inte är med sanningen överensstämmande, fru talman. Det är sannolikt
            ett av de mest verklighetsfrånvända beslut som denna regering
            har tagit.
          </note>
          <note>
            Trots detta är det naturligtvis oerhört glädjande att regeringen
            sent omsider har valt att till vissa delar backa från det märkliga
            beslutet, men samtidigt är det viktigt att säkerställa att vi
            i framtida processer inte hamnar i detta läge en gång till.
          </note>
          <note>
            Mot denna bakgrund kvarstår min fråga: Vilken analys låg till
            grund för att statsrådet gjorde en annan bedömning än Naturvårdsverket
            i fråga om slutdatum för ripjakt?
          </note>
          <note>
            Anf. 94 KJELL-ARNE OTTOSSON (KD):
          </note>
          <note>
            Fru talman! Tack, statsrådet, för svaret! Det hör till god ton
            att vi alltid tackar för svaret, oavsett hur det ser ut. Men här
            menar jag det faktiskt. Jag vill verkligen tacka statsrådet för
            det svar som kom i går i och med det regeringsbeslut som då togs.
            Det är glädjande att statsrådet och regeringen har släppt prestigen,
            att man tog till sig av den kritik som kommit och att man har
            ändrat i beslutet.
          </note>
          <note>
            Jag har tidigare lämnat in en skriftlig fråga till statsrådet,
            som besvara ­ des, men som jag uppfattade det gavs inget konkret
            svar. Det som jag efter ­ frågade var just konkreta svar.
          </note>
          <note>
            Dagen efter att jag fått svaret på den skriftliga frågan var
            det dags för frågestund här i kammaren, och eftersom statsrådet
            Jennie Nilsson var ett av de statsråd som var här och svarade
            passade jag på att ställa frågan på nytt – vad som låg bakom beslutet.
            Det svar som kom då gav lite mer kött på benen. Statsrådet sa
            att det var en balans mellan olika intressen och biologiska skäl.
          </note>
          <note>
            Den ledande och samlade forskningen om detta är entydig. Populatio
            ­ nen av både dalripa och fjällripa påverkas inte av jakt, utan
            det är andra parametrar som spelar in i stället, till exempel
            predation eller hur vädret är under kläckningsperioden. Det finns
            alltså inga biologiska skäl att korta ned ripjakten. Om detta
            är forskarna helt eniga. Det blir därför tydligt att det är andra
            intressen och organisationer, som tydligen har väldigt goda ingångar
            till Regeringskansliet, som i stället har varit med och format
            beslutet.
          </note>
          <note>
            Statsrådet Nilsson sa i sitt svar till mig på frågestunden att
            man inte bara kan lyssna på jägare och deras organisationer. Självfallet
            ska man ha en bred process för detta, men här handlar det om ett
            stort kulturarv. Det handlar om livskvalitet för dem som bor på
            landsbygden, och det handlar faktiskt om mat.
          </note>
          <note>
            Jag noterar att ministern har blivit väl medveten om hur stor
            denna fråga faktiskt är, inte minst genom de interna kontakter
            som skett inom det socialdemokratiska partiet. Det är många ledande
            socialdemokrater i norr som har varit väldigt tydliga i kritiken,
            och jag noterar att många fackförbund har varit tydliga i kritiken
            mot beslutet.
          </note>
          <note>
            Fru talman! Det besked som kom i går är därför väldigt glädjande.
            Regeringen ändrar sig, precis som statsrådet öppnade för på frågestunden
            när jag frågade om man kunde tänka sig att pudla och göra om och
            göra rätt. Statsrådet sa att det kunde de göra om beslutet visade
            sig vara fel. Det är väldigt glädjande.
          </note>
          <note>
            Som vi hörde tidigare i Mattias Karlssons inlägg har det varit
            lite olika syn på detta hos regeringen och dess expertmyndighet.
            Naturvårdsverket hade faktiskt en utvidgning av jakttiden i sitt
            förslag, med fyra olika datum för avslut. Här var förslaget att
            ha ett gemensamt datum för avslut i landet.
          </note>
          <note>
            Harmonisering har varit ett återkommande ord från statsrådet.
            Men tydligen gällde det inte i detta fall.
          </note>
          <note>
            Jag noterar att när det gäller den för Värmland så viktiga frågan
            om vargen lyssnar regeringen väldigt gärna på Naturvårdsverket
            som expertmyndighet, men det gör man tydligen inte i den här frågan.
          </note>
          <note>
            Statsrådet har skrutit om processen, men den processen har inte
            varit bra nog. Varför tog regeringen ett så felaktigt beslut när
            man ändå hade ett så gediget underlag? Varför gick man emot sin
            egen expertmyndighet?
          </note>
          <note>
            Anf. 95 Statsrådet JENNIE NILSSON (S):
          </note>
          <note>
            Fru talman! Jag tackar interpellanterna för frågorna.
          </note>
          <note>
            Jag kan börja med att konstatera att när man tar ett så här stort
            beslut föregås det av en gedigen process. I detta fall var det
            Naturvårdsverket som tog fram ett förslag i dialog med ett stort
            antal intressenter. Sedan har denna fråga skickats på remiss två
            gånger. Över 100 remissvar har kommit in. Om jag kommer ihåg rätt
            gjorde vi 47 justeringar i det som var Natur ­ vårdsverkets ordinarie
            förslag. För mig är det en självklarhet att om man skickar saker
            och ting på remiss, som man gör när man hanterar denna typ av
            frågor, gör man det för att man på riktigt vill lyssna in vad
            remissinstan ­ serna har att säga, och man väger deras synpunkter
            mot det som är myndig ­ heternas synpunkter för att få till en
            väl avvägd balans på slutet. I 45 av dessa 47 justeringar har
            jag noterat att exempelvis Svenska Jägareförbun ­ det säger att
            de är glada för att man har lyssnat på dem när det gäller ett
            flertal av dessa justeringar. Vi har självklart lyssnat på alla
            intressenter och försökt hitta en väl avvägd balans hela vägen.
          </note>
          <note>
            Jag fick en väldigt tydlig fråga av Mattias Karlsson som handlade
            om vilken analys man grundade förslaget på. Givetvis har vi i
            det första be ­ slutet som vi tog tittat på hur det såg ut och
            hur förslagen såg ut. Här fanns yrkanden från remissinstanserna,
            både om att man skulle ha en senare jakt ­ start och att man skulle
            ha tidigare jaktavslut. Man hänvisade exempelvis till att två
            tredjedelar av jakten bedrivs de första 10–14 dagarna och att
            den jakt som bedrivs efter vintern på den population som har överlevt
            vintern sannolikt har större påverkan på den biologiska förutsättningen
            för arten. Samtidigt föreslog Naturvårdsverket en harmoniserad
            tid men en längre tid. Det var det samlade underlag som låg till
            grund för det beslut som vi fattade.
          </note>
          <note>
            Som helhet vill jag säga att detta beslut när det gäller jakttiderna,
            som innefattar väldigt många jakttider, togs emot väldigt väl.
            Det finns syn ­ punkter på enskildheter i detta från olika intresseorganisationer.
            Men det togs emot bättre än vad man kanske hade kunnat förvänta
            sig – givet hur starkt känslodrivna dessa frågor är från många
            intressenter i detta samman ­ hang – med ett undantag. Och det
            gällde jakten på ripa. Där kom reaktio ­ nen direkt.
          </note>
          <note>
            Exempelvis den frågestund som Kjell-Arne Ottosson hänvisade till
            var drygt en vecka efter att vi hade fattat beslutet. Redan då
            noterade vi att det fanns någonting i detta som vi kanske hade
            värderat fel, givet att det faktiskt kom konstruktiv kritik. Det
            kom också en del icke konstruktiv kritik. Och tonen har bitvis
            varit rå, och det måste jag markera mot. Men här fanns också konstruktiv
            kritik som visade att vi inte hade tagit tillräcklig hänsyn till
            alla jaktintressen. Vi vägde i huvudsak jaktintresset mot naturintresset
            , o ch i jaktintresset har vi värderat det kulturella och det
            sociala intresset för lågt. Men vi har också värderat näringsintresset
            för lågt. Detta stod klart för mig när vi började titta på, titta
            om och vikta alla remissvar. I sådana lägen har jag ingen prestige.
            Jag är väldigt mån om att vi ska ha en politik på alla områden,
            även på detta område, som så långt som det är möjligt grundar
            sig på fakta och vetenskap och som har en rimlig balans. Det var
            därför inte konstigt för mig att ändra beslutet i går, utan jag
            är glad att vi kunde göra det så snabbt.
          </note>
          <note>
            Anf. 96 MATTIAS KARLSSON i Luleå (M):
          </note>
          <note>
            Fru talman! Jag vill tacka statsrådet. Jag tror att både jag
            och ledamoten från Kristdemokraterna verkligen uppskattar att
            man inte har låtit prestige gå i denna fråga. Men trots att det
            är glädjande att regeringen till slut lyssnade på den oerhört
            starka opinionen och backade tillbaka när det gällde beslutet
            om ripjakten till vad som gällde tidigare har man inte fullt ut
            lyssnat på Naturvårdsverket och den samlade forskningen. Naturvårdsverket
            ville ha samma jakttid i hela området, det vill säga en förlängning
            i bland annat de södra delarna av Norrland.
          </note>
          <note>
            Statsrådet anför i sitt svar att det var viktigt att harmonisera
            jakttiden i hela området. Då kvarstår naturligtvis frågan: Varför
            följer regeringen inte Naturvårdsverkets förslag? Regeringen använder
            harmoniseringen som en ursäkt för att korta jakttiden. Men nu
            använder man inte samma argument, utan det faller helt och hållet
            bort när ett mindre område eventuellt skulle få längre jakttid.
          </note>
          <note>
            En annan fråga är varför jakten på ejder plötsligt försvann.
            Enligt ett pressmeddelande förklarade statsrådet det med att den
            kan återkomma när en internationell förvaltningsplan är på plats.
            Men den hade lika gärna kunna t fortsätta gälla fram till att
            förvaltningsplanen hade kommit på plats. Min fråga är därför:
            Varför offrades ejderjakten i det nya beslutet?
          </note>
          <note>
            Anf. 97 KJELL-ARNE OTTOSSON (KD):
          </note>
          <note>
            Fru talman! Självfallet förstår jag att det är en dialog med
            många parter om detta och att det är ute på remiss av en anledning.
            Det är självklart.
          </note>
          <note>
            Det är dock en sak vad olika organisationer menar och en annan
            sak vad forskningen och expertmyndigheterna säger.
          </note>
          <note>
            Jag skulle vilja rätta statsrådet när det gäller en sak som hon
            sa i sitt tidigare inlägg vad gäller jakten. Det är ingen jakt
            som pågår efter vintern. Den 15 mars är i allra högst grad vinter
            i dessa områden där jakten pågår. Det är alltså ingen jakt som
            pågår efter vintern.
          </note>
          <note>
            Vem är det som säger att jakten på vårvintern påverkar stammen,
            som jag upplevde att statsrådet sa tidigare? Det som är tydligt
            är att det i alla fall inte är forskarna som säger att det är
            jakten på vårvintern som särskilt påverkar stammen. Om detta är
            de entydigt eniga.
          </note>
          <note>
            Det är helt rätt att statsrådet och regeringen värderat fel i
            denna fråga. Och jag håller förstås med statsrådet om den råa
            tonen. Om man har olika åsikter ska man änd å klara av att hålla
            sig till saken. Där stöder jag statsrådet fullt och fast.
          </note>
          <note>
            Jag vill ställa samma fråga till statsrådet som Mattias Karlsson
            ställde. Jag noterade också att det i går kom ett pressmeddelande
            där man föreslog denna ändring kring ripjakten. Men samtidigt
            drog man tillbaka ejder ­ jakten. Var det för att ge ett ben till
            det andra regeringspartiet för att ha dem med på båten, eller
            varför kunde jakten på ejder inte få fortsätta som tidigare fram
            till dess att denna förvaltningsplan är på plats?
          </note>
          <note>
            Anf. 98 Statsrådet JENNIE NILSSON (S):
          </note>
          <note>
            Fru talman! Jag ska börja med frågan från Mattias Karlsson om
            varför man inte fullt ut lyssnat på Naturvårdsverket och varför
            man inte fullt ut följer det underlag som låg till grund för hela
            detta jaktbeslut, som är ett väldigt stort beslut med väldigt
            många jakttider och där vi inte bara gjorde en justering utan
            drygt 47. Då måste jag fråga: Är det Mattias Karlssons och Moderaternas,
            och möjligen Kjell-Arne Ottossons och Kristdemokraternas, åsikt
            att vi till hundra procent borde ha gått på Naturvårdsverkets
            förslag i alla delar av detta jaktbeslut? I så fall kan jag bara
            konstatera att exempelvis Svenska Jägareförbundet hade tyckt att
            de förlorade 45 viktiga poänger som de spelade in och som regeringen
            inte brydde sig om. Här finns ett stort antal organisationer utöver
            det som också har spelat in frågor när det gäller detta och som
            har tyckt att regeringen är tondöv och inte lyssnar.
          </note>
          <note>
            Jag tror faktiskt inte att det är detta ni menar, Kjell-Arne
            Ottosson och Mattias Karlsson, utan ni plockar ut en del och anser
            att vi i just den delen bör följa exakt vad myndigheterna har
            sagt. Sannolikt finns det dock, om jag är rimligt uppdaterad på
            vilken politik ni normalt sett brukar föra och stå för, ganska
            många justeringar som ni tycker är helt korrekta. Om vi inte hade
            gjort dem hade ni ställt interpellationer om varför vi inte lyssnade
            på organisationerna Y, X och Z. Det tycker jag ändå att man ska
            ha med i den här debatten.
          </note>
          <note>
            Jag tycker att man alltid ska lyssna på konstruktiv kritik. Det
            har jag gjort, och därför har jag ändrat. Att ändra ett beslut,
            särskilt så här snabbt efter att beslutet är taget, är dock väldigt
            ovanligt. Det som händer är att man inte kan ändra endast en del
            utan att man öppnar hela ärendet igen.
          </note>
          <note>
            Givet att vi behövde öppna ärendet så snart efter att vi fattat
            ett beslut valde vi att i det sammanhanget också hantera ejdern.
            Det fanns förslag, inte minst från Naturvårdsverket och andra
            tunga organisationer, där man visade på en dålig beståndssituation
            för arten. Man visade att detta är före ­ mål för internationella
            organisationer som tittar på situationen och kräver att vi ska
            få till en ordnad förvaltningsplan.
          </note>
          <note>
            Ejderbeståndet delas dock med andra länder, och i Sveriges fall
            delar vi beståndet med i huvudsak Finland, Åland och Danmark.
            Därför har Aewa i uppdrag att ta fram en förvaltningsplan för
            ejdern i hela vårt område. Det var aviserat att detta skulle redovisas
            i oktober, så när vi initialt diskuterade frågan tänkte vi öppna
            och justera när vi hade förvaltningsplanen på plats, i stället
            för att fatta två beslut.
          </note>
          <note>
            Nu har vi de senaste veckorna fått indikationer på att man nog
            inte kommer att vara färdig och att det beslutet möjligen kan
            dröja ett år. Givet att vi ändå öppnade ärendet nu – och för att
            slippa öppna det väldigt många gånger, för det hade inte heller
            varit speciellt bra för någon inblandad part – valde vi att ta
            ett beslut nu: Givet att detta kanske drar ut på tiden väljer
            vi att pausa jakten fram till dess att det finns en förvaltningsplan
            på plats.
          </note>
          <note>
            Förhoppningsvis får vi signaler från Aewa om att förvaltningsplanen
            kommer att finnas på plats inom en rimlig framtid och att man
            då kan börja jaga i enlighet med den. Men om vi gör bedömningen
            att det kommer att dra ut på tiden har vi även gett ett parallellt
            uppdrag till Naturvårdsverket att ta fram en nationell förvaltningsplan
            – eller förbereda sig för att kunna använda det som är Sveriges
            åtagande i Aewa och göra en nationell förvaltningsplan av den
            – så snart vi vet var frågan står.
          </note>
          <note>
            När vi har en nationell förvaltningsplan är det min ambition
            att man ska kunna jaga i enlighet med den.
          </note>
          <note>
            Anf. 99 MATTIAS KARLSSON i Luleå (M):
          </note>
          <note>
            Fru talman! Jag använder argumentet med Naturvårdsverket eftersom
            det även har varit regeringens argument. Det användes när det
            gällde harmoniseringen av jakttider – när man förkortade jakttiden
            – men man använder inte samma argument nu när man eventuellt hade
            kunnat förlänga jakttiden i vissa delar av Sverige.
          </note>
          <note>
            Jag tror också att det finns många ejderjägare där ute som känner
            att ejderjakten blev offrad i det här beslutet. Man hade kunnat
            avvakta förvaltningsplanen innan man fattade det här beslutet.
            Förhoppningsvis kommer det sedan, och jag förstår också problematiken
            med att öppna upp ärendet ett flertal gånger. Jag vill även säga
            att det är oerhört uppskattat att regeringen ändå har lagt prestigen
            åt sidan och valt att fatta ett nytt beslut vad gäller ripjakten
            och ripjakt s tiderna.
          </note>
          <note>
            Jag vill även påminna statsrådet om att en interpellation enligt
            riksdagsordningen ska besvaras inom två veckor. Min interpellation
            som vi debatterar här i dag, bland andra, lämnades in för en månad
            sedan, den 21 maj. Den 26 maj fick jag besked från Näringsdepartementet
            om att svaret på interpellationen skulle bli fördröjt och att
            debatten skulle ske i dag, den 18 juni. Skälet till dröjsmålet
            anfördes vara tidigare inbokade arrangemang.
          </note>
          <note>
            Mot bakgrund av att regeringen i går, dagen före denna debatt,
            beslutade att backa på beslutet om ripjakt s tider är det lätt
            att misstänka att orsaken till fördröjningen inte var kalenderkrockar
            utan snarare att regeringen ville hinna ändra detta verklighetsfrånvända
            beslut.
          </note>
          <note>
            Anf. 100 KJELL-ARNE OTTOSSON (KD):
          </note>
          <note>
            Fru talman! Det är ju så, statsrådet Nilsson, att även andra
            beslut i detta har kritiserats. Det gäller inte bara beslut kring
            ripjakten och det som kom i går kring ejdern, utan även andra
            beslut – eller delbeslut kanske vi ska kalla det – i frågan om
            jakttider har kritiserats. Sedan är det kanske så att ripjakten
            är den största och tyngsta delen och därmed den som har dragit
            på sig mest kritik, men jag noterar alltså att det även gäller
            andra delar – bara så att det är klart.
          </note>
          <note>
            Jag noterar att statsrådet inte nappade på det jag kastade ut
            kring biolo ­ gin och som statsrådet presenterade under frågestunden.
            Det gällde balan ­ sen mellan biologin och olika intressenter.
            Det är väldigt tydligt att biolo ­ gin inte spelar in.
          </note>
          <note>
            Slutligen: Beslutet kring jakttiderna kom väldigt sent. Det hade
            egentligen behövt komma betydligt tidigare. Nu är det tolv dagar
            tills det nya jaktåret börjar. Ett jaktår börjar ju den 1 juli,
            så det är där man byter. Det ska hinna tryckas jakttabeller, och
            information ska hinna gå ut så att folk har de nya jakttiderna.
            Därmed kommer beslutet i sig väldigt sent den här gången.
          </note>
          <note>
            Hur kommer det sig att beslutet inte kunde komma tidigare? Statsrådet
            har många gånger pratat om den gedigna processen, och vi noterar
            att den gedigna processen inte höll i allt. Har man haft en så
            gedigen process borde man ha ett bra beslutsunderlag och kunna
            ta ett beslut som kommer ut i tid, men här var man väldigt sent
            ute. Vad var grunden till det?
          </note>
          <note>
            Utöver det vill jag önska statsrådet en trevlig helg.
          </note>
          <note>
            Anf. 101 Statsrådet JENNIE NILSSON (S):
          </note>
          <note>
            Fru talman! Jag kommer faktiskt först att svara på varför interpella
            ­ tionsdebatten hålls i dag, givet vad som antyddes om förseningen.
            Jag tycker att det var lite fräckt, får jag säga.
          </note>
          <note>
            Om man hade brytt sig om att titta i våra kalendrar, vilket man
            kan göra, hade man vetat att jag den första veckan var i Bryssel
            och förhandlade CAP. Efter det följde jag de restriktioner och
            rekommendationer från Folkhälsomyndigheten och Stockholms stad
            som fanns, vilket innebar att jag satt i familjekarantän hemma
            i sju dagar. Efter det fick vi besked om att det inte fanns några
            interpellationstider i kammaren förrän tidigast detta datum. Det
            är alltså den exakta upprinnelsen till att interpellationsdebatten
            hålls i dag.
          </note>
          <note>
            Sedan kan man möjligen bli lite smickrad över att oppositionen
            tror att man är så fingerfärdig att man kan veta exakt när man
            lyckas lösa en fråga som man har tragglat med – och dessutom till
            ett specifikt datum då man behöver det i kammaren. Jag önskar
            många gånger att jag kunde göra så, men jag har hittills aldrig
            lyckats med det konststycket.
          </note>
          <note>
            Med det sagt vill jag också vara tydlig mot Kjell-Arne Ottosson,
            som säger att det fanns andra beslut som kritiserades. Det sa
            faktiskt jag också. Jag sa att det givetvis finns synpunkter på
            enskildheter i förslagen och att allt annat hade varit konstigt.
            Men inte minst givet sprängkraften i och känslorna kring många
            av de här besluten uppfattar jag det ändå som att helheten har
            tagits emot väl av i stort sett alla. Jag har så här långt inte
            hört någon som kritiserar helheten och helhetsbalansen i det här
            beslutet.
          </note>
          <note>
            Sedan har man synpunkter på enskildheter – på enskilda jakttider,
            på enskilda regleringar eller på att vi har lyssnat eller inte
            lyssnat på en viss intressent, där vi har satt oss ned och gjort
            en avvägning. Jag uppfattar dock att helheten är väl emottagen,
            och det är den för att vi har haft en gedigen och bra process.
            Vi har även remitterat frågan två gånger, vilket är svaret på
            varför beslutet kom så sent som den 6 maj. Vi var måna om att
            försöka lyssna in så mycket som möjligt, och vi har också gjort
            korrigeringar i de fall där det blev fel.
          </note>
          <note>
            Interpellationsdebatten var härmed avslutad.
          </note>
          <note>
            § 22 Svar på interpellation 2020/21:765 om svensk livsmedelsstrategi
          </note>
          <note>
            Anf. 102 Statsrådet JENNIE NILSSON (S):
          </note>
          <note>
            Fru talman! Ann-Sofie Alm har frågat mig vilka åtgärder jag avser
            att vidta för att säkerställa att satsningarna inom livsmedelsstrategin
            når fram till svenska gårdar och får effekt.
          </note>
          <note>
            Livsmedelsstrategins övergripande mål är en konkurrenskraftig
            livsmedelskedja där den totala livsmedelsproduktionen ökar samtidigt
            som relevanta nationella miljömål nås i syfte att skapa tillväxt
            och sysselsättning och bidra till hållbar utveckling i hela landet.
          </note>
          <note>
            Precis som Ann-Sofie Alm nämner har stora satsningar inom ramen
            för livsmedelsstrategin genomförts. Här kan till exempel nämnas
            uppdragen till Tillväxtverket att identifiera regler som försämrar
            konkurrenskraften, tillväxtmöjligheterna eller innovationsförmågan
            för företagen i livsmedelskedjan och att identifiera eventuella
            brister i transparens och tillämpning av regelverk. Tillväxtverket
            har även i uppdrag att förenkla myndighetskontakter digitalt,
            bland annat genom att skapa tjänster för sammanhållna guidade
            processer.
          </note>
          <note>
            Det sistnämnda uppdraget till Tillväxtverket utökades i år genom
            ett uppdrag att ta fram tjänster för att effektivisera och förenkla
            för företag inom livsmedelskedjan att anmäla eller ansöka om tillstånd
            för miljöpåverkande verksamhet. Detta gjordes för att ge förutsättningar
            för en effektiv och snabb ärendehandläggning.
          </note>
          <note>
            Jag ser att det här är uppdrag som på sikt kommer att underlätta
            administrationen för företag i livsmedelskedjan – inte minst för
            lantbrukare, då de berörs av ett stort antal komplexa regelverk.
            Statens jordbruksverk har i sin utvärdering och uppföljning av
            livsmedelsstrategin för år 2020 bland annat kommit fram till att
            livsmedelskedjans förädlingsvärde fortsätter att öka och att andelen
            innovativa företag är jämförelsevis hög i livsmedelsindustrin,
            handeln och restaurangledet. Men trots detta ökar inte förädlingsgraden.
          </note>
          <note>
            I Regeringskansliet arbetar vi nu för fullt med att ta fram en
            strategisk plan för den gemensamma jordbrukspolitiken för åren
            2023–2027. Planen ska lämnas till EU-kommissionen för godkännande
            i december 2021.
          </note>
          <note>
            Regeringen har under våren överlämnat en proposition till riksdagen
            som innehåller förslag till en ny lag om förbud mot otillbörliga
            handels ­ metoder vid köp av jordbruks- och livsmedelsprodukter.
            Lagen genomför Europaparlamentets och rådets direktiv (EU) 2019/633
            av den 17 april 2019 om otillbörliga handelsmetoder mellan företag
            i jordbruks- och livsmedelskedjan. Lagstiftningen förväntas stärka
            jordbrukets position och förhandlingsstyrka i livsmedelskedjan
            och på det viset öka primärproducenternas lönsamhet. Den nya lagen
            föreslås träda i kraft den 1 november 2021.
          </note>
          <note>
            Statens jordbruksverk har uppdraget att följa upp livsmedelskedjans
            utveckling och utvärdera livsmedelsstrategins resultat. Tillväxtverket
            har uppdraget att samordna livsmedelsstrategins arbete. Genom
            bland annat dessa två uppdrag tillsammans med livsmedelsstrategins
            långsiktiga satsningar känner jag mig trygg med att vi kan följa
            livsmedelskedjans utveckling och säkerställa att livsmedelsstrategins
            satsningar får effekt.
          </note>
          <note>
            Anf. 103 ANN-SOFIE ALM (M):
          </note>
          <note>
            Fru talman! Jag tackar ministern för att hon tar sig tid att
            vara här i kammaren och svara på denna never-ending story.
          </note>
          <note>
            Det finns ju ingen människa som tror att man kan få en flång
            ny Volvo V90 till priset av en begagnad Renault Clio – förutom
            när det handlar om mat. Då verkar människor tro att man kan plocka
            upp en utländsk köttbit ur frysdisken och få den där härliga känslan
            av att det smakar gudomligt gott och att kroppen samtidigt fylls
            med ren urkraft från jordar som genera ­ tioner har vårdat ömt
            och länge. Det är som att prislappen, som är som ett stort importerat
            fikonlöv, plötsligt döljer klimathot, antibiotikaresistenshot
            och behovet av en inhemsk matproduktion genom krig och kris.
          </note>
          <note>
            En annan tankevurpa i samma klass är att man kan livnära sig
            på billig importerad vegansk mat och samtidigt kan åka ut till
            landet för rekreation och tro att service och öppna landskap med
            biologisk mångfald bara ska finnas där att njuta av.
          </note>
          <note>
            Det går att bagatellisera sådana här tankevurpor, men det är
            allvarligt att vi inte värderar våra matproducenters resurser,
            kunskap och talang högre. Om vi inte värderar dem högre prioriterar
            vi bort våra bönders välmående, hälsa och lönsamhet, och vi kommer
            då att fortsätta förlora våra primärproducenter i stor skala.
            Det är därför, fru talman, jag har väckt den ­ na debatt med ministern.
          </note>
          <note>
            Jag vill tacka ministern för svaret, men mitt svar på det svaret
            är att det inte duger. Fortfarande har inte företagarna på landsbygden
            sett någonting av vår svenska livsmedelsstrategi på gårdsnivå,
            utan tvärtom ökar regelbördan på dem för varje år. Att Tillväxtverket
            fått i uppdrag att minska regelbördan – och pengar för att göra
            detta – hjälper ju inte så länge bonden inte ser några regelförenklingar.
          </note>
          <note>
            Jag bor i den lite vackrare delen av Sverige, i närheten av Norge.
            Där har vi väldigt länge jobbat med gränshinder i olika forum.
            Ett sådant forum för regelförenklingar borde vi ha även för svenskt
            lantbruk. Vi borde införa en regelförenklingskommission – annars
            har vi snart inga bönder kvar i vårt land.
          </note>
          <note>
            Fru talman! Jag har lovat att jobba för tryggheten i vårt land.
            Att Sverige kan producera mat för landets livsmedelsförsörjning
            är en basal trygghet, men vi måste politiskt underlätta allt som
            vi kan underlätta i denna kammare och på regeringsnivå för att
            detta ska kunna ske.
          </note>
          <note>
            Det är ren och skär orättvisa att svenska bönder producerar de
            mest högklassiga livsmedlen men bara har förutsättningar för ett
            ganska dåligt ekonomiskt resultat. Det är lite som att producera
            en flång ny V90 men bara få betalt för en begagnad Renault Clio.
          </note>
          <note>
            Frågan kvarstår: När ska svenska bönder på gårdsnivå se att vår
            svens ­ ka livsmedelsstrategi ger effekt hos bönderna så att de
            kan producera mer?
          </note>
          <note>
            Anf. 104 Statsrådet JENNIE NILSSON (S):
          </note>
          <note>
            Fru talman! Tack, Ann-Sofie Alm, för frågan!
          </note>
          <note>
            Frågan är viktig på väldigt många sätt. Jag skulle vilja säga
            att vi genom att satsa långsiktigt och strategiskt på de gröna
            näringarna inte bara skapar förutsättningar för jobb och tillväxt
            på landsbygden utan att detta också är helt rätt givet den klimatutmaning
            vi har. Det här är branscher som på ett reellt sätt kan vara med
            och bidra också till andra branschers möjligheter till omställning.
            Därför känns det väldigt bra att vi för första gången någonsin
            har en livsmedelsstrategi på plats i Sverige.
          </note>
          <note>
            En strategi är i och för sig till sin karaktär långsiktig, och
            därför är också målsättningarna i strategin långsiktiga. Mycket
            av det som är grunden för strategin handlar om att man ska öka
            lönsamheten i jordbruket – detta tror jag är vad den svenska bonden
            önskar sig mest av allt, inte minst givet den beskrivning som
            Ann-Sofie Alm gav, som det ju är lätt att hålla med om. Det finns
            många tankevurpor här, både hos konsumenter och hos andra.
          </note>
          <note>
            Det kommer nu satsningar på forskning och innovation. Vi mer
            än fördubblar de medel som staten lägger till forskning och innovation,
            just när det gäller de gröna näringarna, med den senaste FOI-propositionen.
          </note>
          <note>
            De samverkansarenor som skapas i och med livsmedelsstrategin
            innebär att stora och små aktörer i olika delar av värdekedjan,
            som är olika långt komna, tillsammans kan bidra till att hitta
            innovativa lösningar, inte bara när det gäller produktutveckling
            utan också när det gäller nya affärsmodeller och annat. Vi ser
            att detta bär frukt här och nu.
          </note>
          <note>
            Det handlar också om satsningar på export. Att man har en bra
            lönsamhet och en högre förädlingsgrad, vilket är ett uttryckt
            önskemål i strategin, samt att man inte behöver producera kvalitet
            som en Volvo men få betalt som för en Clio bygger på att man får
            avsättning på en stor marknad som är beredd att betala för premiumprodukter,
            som Sverige faktiskt har och som kan produceras i större skala
            än för bara inom Sveriges gränser. Den strategiska satsningen
            för att hjälpa fler företag, framför allt små och medelstora sådana,
            ut på världsmarknaden är jätteviktig.
          </note>
          <note>
            Jag skulle vilja säga att detta syns för bönderna redan nu, även
            om jag förstår att man tycker att det är frustrerande med regelkrångel
            och sådana bitar. Vi har i närtid sjösatt ett antal projekt för
            att göra det lättare.
          </note>
          <note>
            Oaktat detta ser vi att vi faktiskt har positiva siffror på det
            mesta när det gäller lantbruket just nu. Man har trots pandemin
            ökat exporten med 6 procent från förra året. Nästan samtliga produktionsslag
            har ökat sitt vär ­ de under denna period. Till och med mjölkinvägningen
            var, för första gången på hur länge som helst, större under det
            första kvartalet i år än vad den har varit tidigare. Jag ska inte
            säga att det är ett trendbrott, för det går inte att säga efter
            en invägning, men detta var inte väntat. Även där ser vi att det
            finns en efterfrågan på svenska produkter.
          </note>
          <note>
            Trots många tankefel, som jag tror att vi alla till mans gör
            oss lite skyldiga till ibland när vi handlar, har vi medvetna
            konsumenter som faktiskt bidrar och gör skillnad just nu.
          </note>
          <note>
            Branschen själv tog initiativ till märkningen Från Sverige. Den
            har fått ett enormt genomslag, mycket större och snabbare genomslag
            än något som jag tror att vi politiskt hade kunnat lagstifta eller
            reglera fram.
          </note>
          <note>
            Konsumenter som ska välja i hyllan kan göra ett enkelt val. När
            man direkt ser att en vara är producerad i Sverige ser vi att
            man i hög utsträckning gör det valet. Den typen av incitament
            och förutsättningar att göra mer av tror jag är en outnyttjad
            potential i det fortsatta arbetet med att utveckla strategin.
          </note>
          <note>
            Anf. 105 ANN-SOFIE ALM (M):
          </note>
          <note>
            Fru talman! Tack så mycket, ministern, för svaret!
          </note>
          <note>
            Jag håller fullständigt med om att makten här ligger hos konsumenterna,
            men vi har också en väldigt stor makt att påverka förutsättningarna.
          </note>
          <note>
            När det gäller lönsamhet är bondepraktikan ganska enkel. Moder
            natur och vädret bjuder på de förutsättningar som finns. Och precis
            som minis ­ tern säger får vi verkligen hoppas att det här är
            en trend som är startad och inte bara en enstaka företeelse.
          </note>
          <note>
            Det är inte alls länge sedan som vi hade 2018 års torka och en
            50-procentig skördenedsättning. Därför tror jag att det är klokt
            att vi i livsmedelsstrategin satsar på långsiktiga beslut och
            låter våra matproducenter få en sådan lönsamhet att de kan investera
            i framtiden, till exempel i vattenlagring för år med torka. Men
            svenska lantbruksföretagare är förpliktade att följa ett omfattande
            lagstiftnings- och regelverk gällande miljöfrågor, djurhälsa,
            djurskydd, livsmedelssäkerhet, markanvändning, vattenskydd, arbetsmiljö
            och kemikalieanvändning – jag kan göra en ganska lång uppräkning.
            Miljöhusesyn har visat att svenska bönders regelbörda har ökat
            med 120 procent på 20 år.
          </note>
          <note>
            Svenska bönder levererar en trygg, säker och näringsrik mat,
            vilket svenska konsumenter förhoppningsvis nu har upptäckt så
            att de använder sin makt. Men vi får inte kväva producenterna
            under regelbördor. Därför skulle jag vilja veta, fru talman, hur
            ministern och regeringen ställer sig till den regelförenklingskommission
            som Moderaterna har föreslagit.
          </note>
          <note>
            En annan jätteviktig fråga för att den svenska livsmedelsstrategin
            ska bli verklighet på riktigt är hur vi tacklar den våldsbejakande
            djurrättsaktivismen.
          </note>
          <note>
            Fru talman! Jag skulle vilja fråga ministern vilka åtgärder regeringen
            tänker vidta för att nolltolerans ska råda mot dessa aktivister.
            Hela reger ­ ingen måste ju se allvaret med att matproducenter
            hotas till livet, skräms till tystnad och terroriseras tills de
            inte längre orkar bedriva sin verksamhet. Försvarsministern skulle
            kunna befästa att svenskt lantbruk är en självklar och skyddsvärd
            del i vår totalberedskap. Justitieministern borde kunna lägga
            skarpa förslag på riksdagens bord om höjda strafftider och hårdare
            straff för dem som är direkt involverade i aktionen men även de
            som har varit behjälpliga.
          </note>
          <note>
            Fru talman! När tror ministern att vi kan klassa våldsbejakande
            djurrättsaktivism som ren och skär terrorism? Jag skulle också
            gärna vilja veta hur ministern tänker agera framåt för att vi
            ska få nolltolerans mot våldsbejakande djurrättsaktivism.
          </note>
          <note>
            Anf. 106 Statsrådet JENNIE NILSSON (S):
          </note>
          <note>
            Fru talman! Tack, Ann-Sofie Alm, för uppföljande frågor!
          </note>
          <note>
            Om vi börjar med reglerna tror jag att vi alla politiskt är väldigt
            besjälade av att kunna göra det enklare att vara företagare, oavsett
            bransch. Dock är det lättare sagt än gjort många gånger, inte
            minst för den grupp som jobbar inom de gröna näringarna och då
            kanske främst de som jobbar med matproduktion, alltså Sveriges
            bönder. Det beror givetvis på väldigt många saker, bland annat
            att man hanterar livsmedel. Livsmedlen ska vara säkra, de ska
            kunna spåras, man jobbar med djur och vi har en djurskyddslagstiftning.
            Man jobbar i verksamheter som är i nära samklang med naturen,
            vilket betyder att man behöver säkerställa att utsläpp och annat
            är reglerat. Det där tror jag är svårt att komma ifrån. Jag tror
            också att konsumenter mer och mer förväntar sig att det man köper
            är producerat säkert och av bra kvalitet.
          </note>
          <note>
            Däremot tror jag att man kan göra mycket för att göra det enklare.
            Bara för att man ska ha verksamheter som är bra betyder det inte
            att man inte kan jobba med standardiserade processer, att man
            behöver söka hos många ställen och så vidare. Allt det där är
            sådant som jag tror att Ann-Sofie Alm menar att en regelförenklingskommission
            skulle jobba med. Jag har ingenting emot det. Men jag kan tänka
            mig att i princip alla uppdrag som en sådan nämnd eller kommitté
            skulle lägga ut är lagda på Tillväxtverket, på Jordbruksverket
            specifikt kopplat till livsmedelsproducenterna och på näringsministern
            rent övergripande för all näring.
          </note>
          <note>
            Jag talar gärna vidare om konkreta sätt att göra det lättare,
            och jag tror att vi har samma ambitionsnivå.
          </note>
          <note>
            Jag kan också konstatera att vi har samma ambitionsnivå när det
            gäller att det ska råda nolltolerans mot djurrättsaktivism. Jag
            utgår från att det är en självklarhet för de flesta människor
            att så ska vara fallet.
          </note>
          <note>
            Den här regeringen har varit tydlig med att detta inte är acceptabelt
            och att vi borde ha infört åtgärder för att komma till rätta med
            det. Nu känner jag inte till statusen, för det är inte jag som
            hanterar detta, men jag tror att vi har ärenden på väg fram här
            men som inte har passerat ännu. Det handlar om alltifrån att man
            till exempel ska kunna tillåta kameraövervakning på en gård för
            att upptäcka, förebygga och kunna gripa individer. Men det handlar
            också om att se över brottsrubriceringar och straffskalor i det
            här sammanhanget. Sedan är justitieministerns område givetvis
            mycket större än bara den här frågan. Vi har gängkriminalitet
            och annat på agendan som gör att det är väldigt många lagstiftningsförslag
            som kommer nu, och det här är en del av dem.
          </note>
          <note>
            Här kan vi konstatera att det rör sig om väldigt få individer,
            men de orsakar väldigt mycket skada. Och låt mig vara tydlig:
            Jag har ingen som helst acceptans eller tolerans för att man kränker
            näringsidkare på det sätt som ibland görs. Opinionsyttringar ska
            självklart tillåtas, men de ska göras på ett helt annat sätt och
            inte så här.
          </note>
          <note>
            Jag vill ställa en fråga tillbaka till Ann-Sofie Alm. Jag uppfattar
            att Ann-Sofie Alm delar min bild att en av de viktigaste sakerna
            i det här sam ­ manhanget handlar om att skapa lönsamhet för primärproducenterna
            och för de små aktörerna i kedjan. Här har vi Livsmedelsstrategin,
            och jag har redogjort lite grann för olika delar i den. Men ytterligare
            ett förslag, som kanske är det viktigaste utifrån ett lönsamhetsperspektiv,
            är det om implementeringen av UTP-direktivet. Där lämnade regeringen
            ett förslag till riksdagen som ju Moderaterna först sa nej till,
            eftersom man inte lyssnade på vad vare sig LRF eller Livsmedelsföretagarna
            sa om vikten av detta. Nu har jag noterat att man accepterar detta.
            Men jag skulle gärna vilja veta hur Moderaterna tänkte där.
          </note>
          <note>
            Anf. 107 ANN-SOFIE ALM ( M ):
          </note>
          <note>
            Fru talman! Tack, ministern, för svar och för fråga!
          </note>
          <note>
            Vi moderater är aldrig sämre än att vi kan ändra oss när vi får
            reda på saker och ting som förändrar bilden och den grund man
            står på. Här är det viktigt att man gör det. Jag skulle önska
            att ministern och regeringen också kunde vara lite mer följsamma
            när det gäller att snabba på hela Livsmedelsstrategin så att lönsamheten
            hamnar på gårdsnivå mycket snabbare, för det börjar bli bråttom.
          </note>
          <note>
            Jag uppfattar att ministern tror sig förstå Moderaternas förslag
            gällande regelförenklingskommissionen. Jag skulle bara vilja påpeka
            att vi inte anser att det är Tillväxtverket som ska göra regelförenklingarna.
            Här måste man jobba med uppföljning och analys tillsammans med
            de parter som finns inom näringarna, för det är de som berörs
            och det är de som kan berätta vad det är för fel. Går man via
            Tillväxtverket är det nästan som en ursäkt, eftersom de inte dagligdags
            befinner sig i verksamheten.
          </note>
          <note>
            Fru talman! Jag skulle gärna vilja ställa en fråga gällande miljötillstånd
            också. I dag tar det i genomsnitt tre år att få ett miljötillstånd
            prövat. Rena ­ hav hemma i Sotenäs kommun är ett skolexempel på
            hur det inte ska gå till. Jag hoppas att ministern kan ta del
            av deras berättelser vid ett senare tillfälle.
          </note>
          <note>
            Det här är akut och bråttom, för våra bönder får ju inte sluta
            att producera mat. Det är en livsviktig fråga.
          </note>
          <note>
            Anf. 108 Statsrådet JENNIE NILSSON (S):
          </note>
          <note>
            Fru talman! När frågorna är angelägna och spännande räcker tiden
            inte till. Jag har stor respekt för det, men jag tänker att vi
            kanske kan tala vidare om de här frågorna också utanför kammaren.
          </note>
          <note>
            Jag börjar med den sista frågan, för det där är givetvis en viktig
            del. Det handlar om att skapa legitimitet för det arbete som vi
            gör och att vi kan visa att vi tar de problembeskrivningar som
            kommer upp här på allvar och försöker hitta sätt att lösa dem.
          </note>
          <note>
            Just när det gäller detta exempel sa jag i mitt första anförande
            att vi i år har gett ett uppdrag till Tillväxtverket att titta
            på hur man effektiviserar och förenklar för företag inom livsmedelskedjan
            att anmäla eller ansöka om tillstånd för miljöpåverkande verksamhet.
            Det är specifikt utpekat givet den problematik som vi har sett.
            Det handlar om att ge förutsättningar för en effektiv och snabb
            ärendehantering. Jag förutsätter att myndigheten gör det i dialog
            med dem som är berörda, för det är sättet att få fram det bästa
            beslutsunderlaget.
          </note>
          <note>
            Jag kan konstatera att det är jättebra att alla är villiga att
            ta till sig av konstruktiv kritik. Det är bra att Moderaterna
            till syvende och sist accepterade UTP. Jag kan bara hoppas på
            samma tema. Lönsamhet regleras av många saker. Vi har strategin
            och allt det vi har beskrivit i den. Mycket av det är långsiktigt,
            och en del är kortsiktigt. Den kanske viktigaste frågan för branschen
            var UTP. Nu får vi den på plats. Den förändrar styrkeför ­ hållandena
            så att man kan få bättre betalt för den kvalitet man producerar
            – superviktigt.
          </note>
          <note>
            Men vi har också utfodringen och förslaget om att kunna reglera
            den då skadorna på jordbruket blir för stora om man inte klarar
            av att lösa problematiken med samverkan. Där säger Moderaterna
            också nej.
          </note>
          <note>
            Jag inser att jag inte kan ställa en fråga till Ann-Sofie Alm
            om detta, men jag hade hoppats att vi skulle kunna ha en konstruktiv
            diskussion om alla delar som påverkar lantbrukets förutsättningar.
            Det handlar både om att skapa lönsamhet och att vilja och orka
            göra den värdefulla insats som lantbruket gör för att vi alla
            ska få högkvalitativ mat på bordet varje dag.
          </note>
          <note>
            Interpellationsdebatten var härmed avslutad.
          </note>
          <note>
            § 23 Svar på interpellation 2020/21:767 om vildsvinsförvaltning
          </note>
          <note>
            Anf. 109 Statsrådet JENNIE NILSSON (S):
          </note>
          <note>
            Fru talman! Ann-Sofie Alm har frågat mig vilka åtgärder jag avser
            att vidta för att den svenska vildsvinsförvaltningen ska kunna
            trygga svensk livsmedelsförsörjning.
          </note>
          <note>
            Vildsvinsfrågan är högaktuell, och det är oerhört angeläget att
            komma till rätta med de problem som vildsvin orsakar. För att
            göra jakten efter vildsvin enklare och mer effektiv har regeringen
            beslutat att tillåta nattriktmedel och rörlig belysning vid jakt
            efter vildsvin. Regeringen har även den 22 april lämnat över en
            proposition, 2020/21:183, till riksdagen rörande utfodring av
            vilt, som ger länsstyrelserna möjlighet att i enskilda fall besluta
            om förbud eller villkor för utfodring av vilt.
          </note>
          <note>
            Det så kallade vildsvinspaketet inom livsmedelsstrategin, som
            reger ­ ingen beslutade om 2020, ska bidra till att mer vildsvinskött
            når marknaden genom att underlätta köttets väg till konsumenter.
            Livsmedelsverket redovisade nyligen ett uppdrag med förslag på
            nationell lagstiftning för att möjliggöra för jägare att leverera
            vildsvinskött direkt till konsument.
          </note>
          <note>
            Då många viltstammar fortsätter att öka, eller kvarstår på en
            hög nivå , är det viktigt med en fortsatt adaptiv viltförvaltning.
            Förra jaktåret uppgick avskjutningen till drygt 146 000 vildsvin,
            en ökning med närmare 34 000 skjutna vildsvin jämfört med året
            innan. En nationell förvaltningsplan för vildsvin är viktig för
            målet om en kontrollerad vildsvinsstam där skador på gröda och
            mark samt antalet trafikolyckor med vildsvin inblandade minskas.
          </note>
          <note>
            Naturvårdsverket , som har det övergripande ansvaret för vi lt
            förvaltning , har på regeringens uppdrag tagit fram en nationell
            förvaltningsplan för vildsvin där resultat och åtgärdsmål framgår.
            Naturvårdsverket ska minst vart tredje år, med start 2022, följa
            upp resultatmålen i förvaltningsplanen. Jag ser det som oerhört
            angeläget att de skador som orsakas av vil t minskar och har därför
            gett länsstyrelserna i uppdrag att revidera sina förvaltningsplaner
            efter Naturvårdsverkets övergripande förvaltningsplan.
          </note>
          <note>
            För mig är frågan om svensk livsmedelsförsörjning mycket viktig
            liksom även att de skador som orsakas av vilt begränsas.
          </note>
          <note>
            Anf. 110 ANN-SOFIE ALM (M):
          </note>
          <note>
            Fru talman! Varmt tack, ministern, för svaret!
          </note>
          <note>
            Vildsvinen orsakar nästan 700 000 trafikolyckor varje år. De
            utgör en betydande kapitalförstöring i form av sönderbökade gräsmattor
            på fotbollsplaner, på golfbanor och i villaträdgårdar – för att
            inte tala om lantbruket.
          </note>
          <note>
            Den svenska vildsvinsstammen måste minskas radikalt. Vildsvinen
            kan inte längre marginaliseras som ett isolerat landsbygdsproblem
            eller ens ett isolerat svenskt landsbygdsproblem. De har helt
            enkelt blivit för många, och det är nu helt uppenbart att lantbrukare
            och jägare inte ensam ­ ma kan lösa problemet.
          </note>
          <note>
            Jag är glad att vi i riksdagen är överens med regeringen om de
            förbättringar som har gjorts på jaktområdet gällande vildsvin,
            till exempel när det kommer till det som ministern nämnde: nattriktmedel
            och rörlig belysning vid jakt. Jag är av den bestämda uppfattningen,
            fru talman, att vildsvin passar bättre på en kolbäddsgrill än
            i grillen på en bil.
          </note>
          <note>
            Jag är också glad över att Moderaterna har drivit på frågan om
            att det ska bli lättare för jägare att kunna leverera vildsvinskött
            direkt till konsument. Det är ingen jägare som jagar djur utan
            att vilja ta hand om djuret, och därför kommer lättnader av både
            kostnader och administration med testning av köttet att göra att
            mer kött kommer på tallriken och att vildsvinsstammen kan minska
            något.
          </note>
          <note>
            Fru talman! Vildsvinen bökar sönder stora kapital för våra lantbrukare.
            SLU beräknade 2015 att det uppgick till cirka 1,1 miljard kronor.
            Sedan dess har vildsvinsstammen och kostnaderna för sönderbökningen
            ökat dramatiskt.
          </note>
          <note>
            Jag har den stora lyckan att bo i den lilla vackra del av Sverige,
            i västra Sverige, som ligger mitt emellan två kuster – vi har
            Västerhavet, och vi har Vänerhavet. Jag bor alltså i gränslandet
            till Norge. Norge rasar just nu mot oss svenskar eftersom vår
            dramatiskt ökade vildsvinsstam väller över gränsen utan att de
            kan stoppa den. Det orsakar såklart stora skador även på andra
            sidan gränsen.
          </note>
          <note>
            Norge har klassat vildsvin som en invasiv art. Jag undrar därför,
            fru talman: Vad tänker ministern om att göra som Norge och klassa
            vildsvin som en invasiv art? Eller vilka svar tänker ministern
            ge till norrmännen, som just nu riktar ilska mot sitt grannland,
            mot oss?
          </note>
          <note>
            Jag tänker att det kanske kan finnas fog för att uppmuntra mer
            jakt på vildsvin genom ekonomiska incitament till jägare och markägare
            i norra Västra Götaland, i gränslandet till Norge.
          </note>
          <note>
            Anf. 111 Statsrådet JENNIE NILSSON (S):
          </note>
          <note>
            Fru talman! Tack, Ann-Sofie Alm, för frågan! Nu känner jag bara
            att jag måste kontra när det gäller vem som bor vackrast i landet.
            Jag bor i Halland, som är Sveriges framsida. Det vill jag även
            ha sagt i sammanhanget.
          </note>
          <note>
            Någon av oss har fel siffra i papperen, och jag tror att jag
            har rätt: 7 000 viltolyckor per år orsakas av vildsvin. Det är
            ganska stor skillnad, så jag kände att jag ändå ville markera
            den.
          </note>
          <note>
            Med det sagt: Detta är givetvis ett jättestort problem. Det står
            för väldigt stora kostnader både inom ramen för trafikolyckor
            och inom ramen för de skador som vildsvinen åstadkommer på jordbruksmark.
            Det råder ingen tvekan om det.
          </note>
          <note>
            Därför har vi också vidtagit ett stort antal åtgärder, och vi
            tickar egentligen på med nya åtgärder så fort vi har kvalitetssäkrade
            sådana att lägga på bordet. Bland de första beslut jag fattade
            som minister var att lägga fram förslagen om att man i princip
            skulle kunna jaga vildsvin dygnet runt, året runt med undantag
            av den period då suggorna får ungar. Bortsett från det är det
            egentligen helt möjligt när som helst.
          </note>
          <note>
            Till det behöver man koppla incitament att jaga vildsvin. Där
            delar jag Ann-Sofie Alms analys: Det bygger på, särskilt om man
            vill öka incita ­ mentet, att det finns avsättning för köttet.
            Därför gav vi ganska snart efter det ett antal uppdrag till Livsmedelsverket
            och andra att ta fram förslag på vilka åtgärder som krävdes för
            att vi skulle kunna realisera mer vildsvins ­ kött direkt till
            konsumenterna. Det handlar både om att den enskilda jäga ­ ren
            ska kunna sälja vissa volymer direkt och om att slussa det via
            vilt ­ anläggningar. Det handlar också om vad som krävs för att
            den offentliga sektorn skulle kunna driva en del av utvecklingen,
            exempelvis via skol ­ måltider servera vilt för att tidigt lära
            våra barn att vilt är ett klimatsmart och gott alternativ att
            välja.
          </note>
          <note>
            Jag tror att många tänker att vildsvinskött inte är så gott.
            Jag tror också att många kanske någon gång – så var det för mig
            – har fått en bit och försökt tillaga den, och så blev det inte
            alls gott. Vilt och vildsvin kräver ju precis som allting annat
            att man vet vad man gör när man tillagar det.
          </note>
          <note>
            Vi behöver alltså både utbilda för att skapa efterfrågan och
            göra det möjligt att slussa de här systemen. Min bild är att vi
            har nu har de förslag på gång som krävs för detta.
          </note>
          <note>
            Det kanske meckigaste i sammanhanget är att säkerställa att vi
            har re ­ gister. Det främsta skälet för register handlar om spårbarhet.
            Här kommer vi till det sista förslaget som vi fattade beslut om
            så sent som för någon eller några veckor sedan, nämligen att vi
            från statens sida nu subventio ­ nerar trikin- och cesiumtester.
            Det är en viktig del i detta, inte för att kost ­ naden är stor
            men för att man då verkligen visar hur viktigt det är att det
            inte finns hinder, varken stora eller små, för att ha en politik
            som innebär att vi får ned stammarna. Det är centralt och angeläget.
          </note>
          <note>
            Sedan har jag givetvis noterat Norges irritation över den stora
            vildsvinsstammen i Sverige. Jag kan absolut ha respekt för den.
            Men för att börja med detta med invasiv art är det så att Sverige
            redan 1987 tog beslut om att vi inte skulle se vildsvin som en
            invasiv art, givet att vi haft den i vår fauna historiskt. Invasiv
            art betyder att man inte har eller har haft en art i sin fauna
            och bestämmer sig för att den inte ska komma in. Någonstans känns
            det lite grann som att det tåget har gått.
          </note>
          <note>
            När det sedan gäller frågan om Norge och vad jag säger till Norge
            säger jag så här, och nu utökar jag det lite grann från att bara
            handla om vildsvin: Jag är djupt bekymrad över det nordiska samarbetet
            och dess förmåga att hantera en kris. Jag tycker att det är ett
            större bekymmer att man hindrar pendling både för arbete och handel
            över gräns så som har skett under pandemin än vad kanske vildsvinen
            i sig är. Norrmännen är dock välkomna att komma hit och jaga dem.
          </note>
          <note>
            Anf. 112 ANN-SOFIE ALM (M):
          </note>
          <note>
            Fru talman! Jag är säker på att norrmännen gärna kommer hit och
            jagar vildsvin.
          </note>
          <note>
            Vi talade förut om utfodring. Den svenska livsmedelsstrategin
            har än så länge varit lite som en åtel men tyvärr bara gött myndigheterna
            i Sverige. Vi har ännu inte sett den ökade lönsamheten på gårdsnivå.
            Därför är det naturligtvis viktigt att se till att skadedjur och
            rovdjur omfattas av lagstiftning som gör det möjligt att bedriva
            jord- och lantbruk i Sverige med god lönsamhet. Det som försvårar
            en ökad livsmedelsproduktion och en bättre lönsamhet måste vi
            med gemensamma krafter, både här inne och i Regeringskansliet,
            verka för att det försvinner.
          </note>
          <note>
            Vargen är en annan försvårande faktor för att få lönsamhet i
            djurhållning och trygghet vid löshundsjakt och för att slippa
            vaka nätterna igenom och vakta lamm och får. Vi moderater vill
            minska vargstammen till lägsta möjliga nivå som är beslutad, det
            vill säga 170 djur. Det är samma sak med vildsvinen: När de blir
            för många gör de stor skada, och därför behöver jakten underlättas.
            Det behöver bli enkelt att göra sig av med köttet, precis som
            ministern säger.
          </note>
          <note>
            När det gäller att utbilda för att öka efterfrågan har vi alla
            hört att ett äpple om dagen gör gott för magen. Det budskapet
            fungerar. Att få upp intresset för mat från närområdet redan i
            unga år är väldigt viktigt, så vi kanske kan skapa en ny slogan:
            Det ska vara lugn och ro i skolan men vara vilt på menyn. Kan
            det vara någonting, kanske?
          </note>
          <note>
            Fru talman! I de vackra kustmarkerna – de vackraste, där jag
            bor – ligger Munkedals kommun. Den är inte stor till ytan, men
            vi har en fjord som går rakt igenom kommunen och därtill nästan
            500 sjöar. Runt dessa sjöar växer en ogenomtränglig vass. Den
            är ganska svår för jägarna att komma igenom, även på dagtid. Därför
            skulle det underlätta oerhört myck ­ et för jägare och markägare
            om de kunde använda drönare med kamera i jakt efter vildsvin.
            Jag skulle därför vilja fråga statsrådet hur regeringen ser på
            att underlätta vildsvinsjakt med hjälp av drönare med kamera.
          </note>
          <note>
            Fru talman! Det är uppenbart att svenska bönder behöver bättre
            konkurrenskraft gentemot övriga länders bönder. Från politiskt
            håll måste vi kunna enas om detta och hjälpa i stället för att
            stjälpa. Grunden är att lönsamheten måste öka. Om bönderna måste
            plöja ned stora pengar som en dålig viltförvaltning orsakar har
            vi misslyckats.
          </note>
          <note>
            Vi moderater har föreslagit en regelförenklingskommission därför
            att det behövs. Vi har också föreslagit, och fått gehör för av
            en majoritet här i riksdagen, att flytta viltvårdsfrågorna från
            Naturvårdsverket till en ny viltvårdsmyndighet. Det har gått ganska
            lång tid sedan det beslutet fattades här i riksdagen, så jag vill
            fråga ministern hur planeringen inför inrättandet av denna nya
            viltvårdsmyndighet ser ut, hur långt man har kommit och när vi
            kan se denna viltvårdsmyndighet på plats.
          </note>
          <note>
            Anf. 113 Statsrådet JENNIE NILSSON (S):
          </note>
          <note>
            Fru talman! Jag tänker att det inte finns mycket som är så enkelt
            i svensk politik som att tycka att vi har för mycket vildsvin.
            Jag vet faktiskt inte någon – jag har i alla fall inte mött någon
            så här långt – som inte delar den bilden. Jag tycker också att
            regeringen på ett väldigt tydligt sätt har visat att man är beredd
            att agera. Självklart ser vi till att det är kvalitetssäkrade,
            rättssäkra beslut som vi fattar, och det tar sin lilla tid. Vi
            ser till att det finns register och att man inte slarvar med någonting
            som kan vara hälsofarligt för konsumenterna. Dåliga beslut skulle
            kunna äventyra den positiva utveckling som vi vill ha här, så
            det är lite viktigt. Vi jobbar på med de frågorna.
          </note>
          <note>
            Jag är också väldigt öppen i alla debatter och dialoger jag har
            när jag möter intressenter med att jag gärna tar in nya förslag.
            Jag har noterat att LRF, tror jag, lyfter fram förslaget om drönare,
            och vi tittar på det. Det är förenat med stora svårigheter men
            är absolut värt att titta på, kanske.
          </note>
          <note>
            Det enda förslag jag har sagt blankt nej till är faktiskt skottpengar,
            av den enkla anledningen att all evidens från andra länder där
            detta har testats på andra djurslag visar att slutresultatet blir
            mer av det som man har skottpengar på. Då får du helt motsatta
            incitament. Då vill du föda upp för att kunna skjuta av och plocka
            in en peng. Det absolut tydligaste exemplet är när man försökte
            sig på detta med skallerormar i Indien. Det blev en fullkomlig
            katastrof. Det är ett verktyg som har provats och som inte funkar,
            och därför ska vi inte ha det.
          </note>
          <note>
            Låt oss i övrigt diskutera vilka alternativ som finns. Är de
            rimliga och lämpliga kommer vi att införa dem.
          </note>
          <note>
            En av de frågor som är viktiga i sammanhanget är utfodringsdirektivet,
            som jag nämnde i vår förra debatt. Jag kan väl plocka in det här
            också.
          </note>
          <note>
            LRF, som är den organisation som företräder de lantbrukare som
            uppger att de har enorma skador på sin egendom, menar att detta
            är väldigt kostsamt och att det här med utfodring inte alltid
            funkar. Regeringen skickade därför först ett förslag till riksdagen,
            som röstades ned, om att man skulle ha ett förbud mot utfodring
            som man sedan skulle kunna göra undantag från. Det sa riksdagen
            nej till. Bland annat Ann-Sofie Alms parti gjorde det. Man sa:
            Vi förstår att detta är ett problem, men vi vill ha en omvänd
            ordning. Vi vill att det ska vara tillåtet, men man ska kunna
            införa förbud. Då tog vi fram ett förslag enligt den principen,
            ett sådant förslag som riksdagen hade beställt, och skickade det
            till riksdagen. Då säger Moderaterna fortfarande nej.
          </note>
          <note>
            I den förra interpellationsdebatten kunde jag inte ställa en
            fråga till Ann-Sofie Alm om detta, men då passar jag på nu:
          </note>
          <note>
            Vilka är bevekelsegrunderna för att man inte lyssnar på bönderna?
            Självklart ska man i första hand samverka – det säger också den
            lag och det förslag som ligger på bordet – men i de fall där det
            inte fungerar med samverkan ska länsstyrelserna kunna säga att
            det under vissa förutsättning ­ ar och i vissa områden för vissa
            djurslag, givet de skador som finns på antingen trafik eller jordbruk,
            är det förbjudet under den här perioden eller under de här betingelserna.
            Vad är skälet till att Moderaterna inte ställer upp på det förslaget
            givet den höga svansföring som jag noterar att Ann-Sofie Alm har
            kring Moderaternas ambitioner och vilja på det här området? Det
            är antagligen en av de mer konkreta saker som skulle kunna spela
            lite roll.
          </note>
          <note>
            När det gäller viltmyndigheten har vi debatterat den flera gånger
            tidigare. Jag tänker att jag möjligen får tillfälle att säga något
            mer om den i min avslutande replik, men svaret på frågan är samma
            som förra gången vi diskuterade den att det pågår en beredning
            och att det mig veterligen inte finns någon finansiering i nuläget.
            Det gör det inte heller i Moderaternas motioner, har jag noterat.
          </note>
          <note>
            Anf. 114 ANN-SOFIE ALM (M):
          </note>
          <note>
            Fru talman! Stort tack till ministern för svar!
          </note>
          <note>
            När det gäller frågan som ministern ställer är det förslag som
            kom tillbaka till riksdagen inte rättssäkert, och det träffar
            fel. Det korta svaret är väl att vi skulle vilja se en större
            utredning för att detta ska träffa rätt. Jag tror att vi behöver
            jobba tillsammans med den frågan.
          </note>
          <note>
            När det gäller viltförvaltningen och att den inte skulle vara
            finansierad kan man också se den som en beställning från riksdagen
            eftersom det finns ett beslut om detta. Det brukar ordna sig med
            finansieringen om en regering verkligen vill genomföra det som
            riksdagen har beslutat.
          </note>
          <note>
            Fru talman! Jag tror faktiskt att statsrådet Jennie Nilsson har
            väldigt goda intentioner. Jag förstår också att det är oerhört
            svårt att försöka förbättra och agera i rätt riktning när man
            sitter fastlåst och bakbunden i en regering med Miljöpartiet.
            Det är kanske en förmildrande omständighet när det gäller att
            vi inte kommer fram fortare med att få till lönsamhet på gårdsnivå,
            men det hjälper inte de svenska bönderna. Här behöver vi jobba
            mer långsiktigt och tillsammans i breda politiska överenskommelser
            som är hållbara över tid även inom vildsvinsförvaltningen.
          </note>
          <note>
            Jag tänker att det här är en alldeles för viktig fråga om svensk
            livsmedelsproduktion för att man ska stå till svars och behöva
            göra krumbukter i förhållande till ideologiska inspel i en regering
            som kanske vill åt ett annat håll egentligen.
          </note>
          <note>
            Svensk livsmedelsförsörjning är otroligt viktig. Den är livsviktig
            nu och i framtiden.
          </note>
          <note>
            Anf. 115 Statsrådet JENNIE NILSSON (S):
          </note>
          <note>
            Fru talman! Först vill jag vara tydlig mot Ann-Sofie Alm med
            att hela regeringen står bakom den livsmedelsstrategi som är lagd
            på bordet för att stärka svensk livsmedelsproduktion. Hela regeringen
            står också bakom de övriga initiativ som är tagna, ofta utifrån
            lantbrukarnas upplevda problem med lönsamhet eller annat kopplat
            till UTP-direktiv eller utfodringssystem och som är skickade till
            riksdagen .
          </note>
          <note>
            Jag kan också konstatera att det är bra att man funderar på rättssäkerheten
            i ett förslag, men nu är det här förslaget ett förslag som har
            passerat Lagrådet innan det har kommit hit. Jag noterar också
            att Moderaterna inte har några större problem med att ta utskottsinitiativ
            och ibland föreslå att man ska besluta lag direkt i riksdagen.
          </note>
          <note>
            För alla som liksom jag och, tror jag faktiskt, Ann-Sofie Alm,
            är lite av old school-politiker – vi är politiker för att vi på
            riktigt vill förändra världen till det bättre och vara konstruktiva
            i alla delar – är det politiska klimat vi har rent allmänt i nuläget
            besvärande. Jag upplever att spelteori är det som styr. Jag är
            förvånad över och besviken på Moderaterna både när det gäller
            UTP:n och utfodringsdirektivet. Jag tycker att det här är fråg
            ­ or som vi har talat om, haft underhandsdiskussioner om och lyssnat
            in, och sedan står man inte för det.
          </note>
          <note>
            Om vi nu ska spekulera i vad som är skälet till varför andra
            partier gör som de gör kan jag inte låta bli att tänka att ni
            har order uppifrån att oavsett vad regeringen skickar till riksdagen
            ska ni fälla det om ni kan – oavsett om det är bra eller inte
            och oavsett om det drabbar näringen eller inte. Det är inte ett
            klimat som gynnar Sveriges bönder.
          </note>
          <note>
            Jag hoppas att vi gemensamt kan hitta tillbaka till ett bättre
            och mer konstruktivt politiskt arbete som syftar till att på sista
            raden absolut kunna vara oense i sak men att framför allt sätta
            Sveriges bästa främst.
          </note>
          <note>
            Interpellationsdebatten var härmed avslutad.
          </note>
          <note>
            § 24 Svar på interpellation 2020/21:774 om patent och immaterialrättsskydd
            på vaccin mot covid-19
          </note>
          <note>
            Anf. 116 Statsrådet ANNA HALLBERG (S):
          </note>
          <note>
            Fru talman! Lorena Delgado Varas har frågat mig om jag kommer
            att verka för att Sverige ska stötta förslaget som presenterats
            i Världshandelsorganisationen , WTO , om ett undantag från det
            immaterialrättsliga regelverket vad gäller vaccin mot covid-19
            samt om jag kommer att verka för att Sverige i samarbete med till
            exempel andra nordiska länder ska ha en gemensam vaccinproduktion
            och en gemensam vaccinforskning.
          </note>
          <note>
            Jag delar Delgado Varas syn att det primära målet är att bekämpa
            pandemin. Det är en fråga om internationell solidaritet , och
            ingen är säker förrän alla är säkra. Sverige har därför varit
            pådrivande i arbetet med att säkerställa global tillgång till
            vaccin mot covid-19, såväl politiskt som finansiellt. Det visar
            inte minst engagemanget inom det internationella vaccin ­ samarbetet
            C ovax , där Sverige med ett bidrag på 2,4 5 miljarder är världens
            största finansiär per capita. Den 25 maj 2021 presenterade regeringen
            dessutom en plan om att öka antalet donerade doser till minst
            tre miljoner för att bidra till EU:s donationsmål om 100 miljoner
            doser under 2021.
          </note>
          <note>
            Regeringen kommer att fortsätta arbeta för att säkerställa att
            vi får ut så mycket vaccin som möjligt till så många som möjligt
            så snabbt som möjligt. Det största hindret i dag är dock inte
            immaterialrätten utan snarare den bristande produktionskapaciteten
            och de exportrestriktioner som flera länder tillämpar.
          </note>
          <note>
            Immaterialrätten medger redan i dag inom ramen för Tripsavtalet
            för länder att under folkhälsokriser , likt en pandemi , använda
            sig av så kallade tvångslicenser för inhemsk produktion . F å
            länder har dock ut nyttjat de nna möjlighet . En förklaring till
            det är att flera vacciner är tekniskt krävande och svåra att producera.
          </note>
          <note>
            Även under pandemin har immaterialrätten varit en viktig drivkraft
            för forskning. Med detta i beaktande är EU i dag inte bere tt
            att helt åsidosätta den roll som immaterialrätten har spelat för
            att det på rekordtid har tagits fram vaccin er som nu kan distribueras.
          </note>
          <note>
            A tt ta bort patent skyddet ger heller inte mer vaccin här och
            nu. EU har nu inom WTO tagit fram ett eget initiativ för handel
            och hälsa och därmed föreslagit en väg framåt för att öka produktionen
            av vacciner. Det handlar bland annat om att minska exportrestriktionerna
            och att underlätta at t Tripsavtalets system för tvångslicenser
            används . Vi välkomnar dock EU:s stats- och regeringschefers uttalande
            från maj om att EU bör vara öppet för att diskutera vilken effekt
            en så kallad waiver kan ha för den globala vaccintillgången.
          </note>
          <note>
            För att säkerställa en global tillgång på vaccin behöver vi handel
            som fungerar. Vi i Sverige har under hela krisen motsatt oss exportrestriktioner
            såväl inom EU som globalt. Länder som håller inne på vaccin måste
            dela med sig. Vi har därför lagt fram egna konstruktiva förslag
            inom EU om hur vi kan undanröja handelshinder på läkemedel och
            medicinska varor.
          </note>
          <note>
            EU är en av världens största vaccinproducent er, och enligt EU-kommissionen
            har över 6 00 miljoner doser av vaccin mot c ovid-19 producerats
            i EU. 50 procent av dessa , 3 00 miljoner doser , har exporterats
            till drygt 90 olika länder. Samtidigt kan man konstatera att andra
            stora producentländer som USA och Storbritannien har olika typer
            av handelsbegränsningar på vaccin.
          </note>
          <note>
            WTO:s nya generaldirektör Ngozi Okonjo-Iweala har tagit ett uppmärksammat
            initiativ att samla världsledare och vaccinindustrin för att söka
            hitta lösningar på frågan om tillräcklig vaccintillgång och fördelning
            genom exempelvis att utbilda och vidareförmedla kompetens.
          </note>
          <note>
            Hennes så kallade tredje väg har fått allmänt stöd. Syftet är
            enligt min bedömning att vidareförmedla kompetens och öka produktionskapacite
            ­ ten, att stödja Sveriges och EU:s initiativ om handel och hälsa
            och föra ett motstånd mot exportrestriktioner. WTO:s generaldirektörs
            förslag ligger därmed nära etablerad svensk position.
          </note>
          <note>
            M edan vi vaccinerar oss ut ur pandemin behöver vi samtidigt
            rusta oss för framtiden. Den globala kris som drabbat oss har
            tydliggjort att det krävs internationellt samarbete för att snabbt
            kunna tackla kommande pandemier.
          </note>
          <note>
            Regeringen ser möjligheter att förbättra pandemiberedskapen och
            sam ­ tidigt stärka Norden som globalt ledande life science- center
            och life sc i ence-region genom ett fördjupat nordiskt samarbete
            . Därför tog Sverige initiativ till en nordisk ministerdialog
            den 9 juni, där jag och näringsmi ­ nister Baylan, tillsammans
            med nordiska kollegor, diskuterade möjlighet ­ erna till nordisk
            samverkan för långsiktigt stärkt innovations- och produk ­ tionskapacitet
            för vaccin och biologiska läkemedel. Sverige förde inför mötet
            fram ett förslag om att ländernas respektive innovationsmyndigheter
            under 2021 tillsammans ska genomföra en pilotstudie. Ministermötet
            gav i uppdrag att på tjänstemannanivå tillsammans utveckla ett
            mer detaljerat förslag.
          </note>
          <note>
            Anf. 117 LORENA DELGADO VARAS (V):
          </note>
          <note>
            Fru talman! Jag tackar handelsminister Hallberg för svaret. Jag
            tycker att det är positivt att man ser över hur man skulle kunna
            samarbeta kring vaccinproduktion i Norden. Det var faktiskt också
            ett förslag vi lade fram med Nordisk grön vänster i Nordiska rådet.
          </note>
          <note>
            Jag har tidigare skrivit en interpellation angående patenträttigheter
            och covid-19-vaccin. En anledning till att jag tar upp detta igen
            är att jag vill uppmärksamma att Covaxsystemet, där de rika länderna
            solidariskt ska dela med sig av sina vacciner, är ett misslyckat
            system. Av de 2,5 miljarder vaccindoser som hittills har administrerats
            över hela världen har Covax svarat för mindre än 4 procent. Endast
            0,8 procent av befolkningen i låginkomstländer har fått sin första
            dos. De här siffrorna har uppdaterats i dag.
          </note>
          <note>
            Ja, Sveriges bidrag är viktigt. Men egentligen är det här ett
            strukturellt problem. Det finns studier som visar att om man hade
            distribuerat till rätt grupper globalt hade dödligheten på grund
            av viruset halverats. Dessutom är det fortfarande så att produktionen
            inte räcker till och distributionen är bristfällig. Här spelar
            patenträttigheterna roll. Det är inte meningen att enbart höginkomstländer
            som har vaccinproduktion eller som har råd ska vara de som till
            stor del blir vaccinerade.
          </note>
          <note>
            Det vi ser nu är att nya varianter av viruset sprider sig snabbt.
            Det finns såklart risk för att fler varianter, mer dödliga sådana,
            uppstår. Därför är det viktigt att öka produktionen. För det behövs
            inte bara en lösning, utan flera. Covax är en väg, men den är
            inte rättvis eller effektiv. Det som behövs är insatser längs
            hela produktionskedjan, så att produktionen inte avstannar på
            grund av restriktioner och så vidare. Men vi måste också undanröja
            rättsliga och avtalsmässiga hinder som finns för att fler länder
            ska kunna producera vaccin. Att ha en plan för detta inför nästa
            pandemi är något som måste genomföras. Vi kan inte låta den globala
            folkhälsan bero på om patenträttigheterna pausas eller inte.
          </note>
          <note>
            Regeringen har fått flera tillfällen att ställa sig bakom förslaget
            om att pausa patenträttigheterna men gång på gång valt att säga
            nej, samtidigt som land efter land inser att det krävs en breddning
            i produktion och distribution och därför byter fot när det gäller
            patenträttigheterna, till exempel USA, Frankrike och i dagarna
            även EU-parlamentet. Trots att EU ‑ parlamentet röstat för att
            pausa patenträttigheterna ställer sig EU-kommissio ­ nen och den
            svenska regeringen mot detta.
          </note>
          <note>
            Ministern ger samma argument som EU-kommissionen, det vill säga
            att immateriella rättigheter inte leder till ökad tillverkning
            av vacciner som behövs för att motarbeta covid-19. Men sanningen
            är att det just nu finns tillverkare med kapacitet att producera
            mer vacciner och andra läkemedel vid fabriker i Bangladesh, Kanada,
            Danmark och Indien, för att nämna några länder. Men de kan inte
            bidra, eftersom de inte har rätt licenser. Patent är alltså ett
            hinder för dem här och nu. I stället för att försöka uppdatera
            tvångslicenssystemet är det enklare att gå på Indiens och Sydafrikas
            förslag om att pausa patenträttigheterna.
          </note>
          <note>
            Anf. 118 Statsrådet ANNA HALLBERG (S):
          </note>
          <note>
            Fru talman! Lorena Delgado Varas och jag är helt överens om att
            vaccinet är vår väg ut ur pandemin och att vi måste vara fullt
            solidariska i denna situation. Det är naturligtvis först när hela
            världen är vaccinerad som vi alla är säkra. Att vi alla bidrar
            till pandemibekämpningen är en fråga om internationell solidaritet.
          </note>
          <note>
            Därför har Sverige, som jag nämnde tidigare, sedan pandemins
            utbrott motsatt sig exportrestriktioner, som försvårar distributionen.
            Det är också en viktig fråga. Man kan vara stolt över att EU har
            exporterat hälften av sin produktion till hela världen. Men det
            finns också starka röster i EU för att förhindra detta – först
            ska EU tillse att alla medborgare inom EU får del av den produktion
            som sker där, och sedan ska man kunna exportera. Det är helt fel
            väg att gå. Sverige och några få andra länder i EU har senast
            i dag röstat nej till att förlänga dessa exportrestriktioner.
            Det är också en fråga om solidaritet.
          </note>
          <note>
            När det gäller Covaxsamarbetet håller jag med Delgado Varas om
            att det absolut finns möjlighet till förbättring av systemet och
            att det är bråttom. Det är den dialogen som jag för med läkemedelsbolagen,
            fru talman. Det handlar mycket om att tillsammans med läkemedelsbolagen,
            olika stater och regioner och WTO sätta press, så att Covaxsamarbetet
            fungerar bättre. Det är inte fulländat i dag, men det är det vi
            har. Vi måste ha ett internationellt system för att kunna bidra
            och distribuera de bidrag som finns. Sverige är som sagt världens
            största bidragsgivare per capita.
          </note>
          <note>
            Pandemin är en nödsituation, fru talman. Vi hade inte stått här
            i dag utan munskydd om vi inte hade haft vaccinet. Vi hade faktiskt
            inte haft den här möjligheten att lätta på restriktioner utan
            vaccinet, som har tagits fram i rekordfart. För ett år sedan trodde
            vi att det sannolikt skulle ta tre, fyra eller upp till fem år
            att få ett vaccin på plats. Nu har vi haft stora starka läkemedelsbolag
            som med den styrka man har byggt upp i företagen klarat att ta
            fram vaccin snabbt, faktiskt på mindre än ett år. Det är ju rekordartat.
            Det handlar om komplicerade och nya produktionstekniker, framför
            allt när det gäller de i Sverige aktuella Pfizer- och Modernavaccinerna.
            Det innebär att det också är komplicerat att producera dessa nya
            vacciner.
          </note>
          <note>
            Då kommer jag till frågan om att släppa på patentskyddet för
            läkemedelsbolagen och gå för långt där. Vi ska absolut diskutera
            om det immaterialrättsliga skyddet kan justeras i nuläget, för
            det är inte absolut. Vi tror att de farhågor som har tagits upp
            i diskussionen om WTO kan hanteras genom flexibilitet. Vi behöver
            se över om tvångslicenserna och den typen av mekanismer fungerar.
            Men hittills har möjligheten till tvångslicenser inte utnyttjats
            i den utsträckning den borde.
          </note>
          <note>
            Många anser att processen är för komplicerad och måste förenklas.
            Där är jag helt ense med Lorena Delgado Varas. Detta ska inte
            vara ett hinder. Men vi behöver också se till att vi utbildar
            länder som har produktionskapacitet, så att de klarar att distribuera
            men framför allt producera det här vaccinet, vilket är komplicerat.
            Det finns faktiskt läkemedelsbolag som frivilligt har släppt på
            sina patent. Men man har ännu inte kunnat starta produktionen
            av dessa, till exempel Modernas läkemedel, eftersom det är en
            så komplicerad process.
          </note>
          <note>
            Det här är en svår fråga. Jag håller helt med om att vi ska vara
            solidariska, men det finns inga enkla svar. Släpper vi för mycket
            på patentskyddet är vi i en mycket svårare situation i nästa pandemi
            när det gäller att få läkemedelsbolagen att våga riskera så mycket
            som det handlar om finansiellt för att ta fram ett vaccin på rekordtid.
          </note>
          <note>
            Anf. 119 LORENA DELGADO VARAS (V):
          </note>
          <note>
            Fru talman! Jag instämmer delvis i ministerns beskrivning, men
            inte helt. Sanningen är att en pausning av patenträttigheterna
            inte bara skulle leda till ökad produktion, där fler kan vara
            med och bidra, utan också till en ökning av tekniköverföringen
            och export utan oro för restriktioner.
          </note>
          <note>
            Jag vill passa på att slå hål på en myt. Om man tillfälligt avstår
            från patentmonopolet kommer det att ge negativ påverkan på all
            framtida innovation för att utveckla vacciner och läkemedel, påstås
            det. Läkemedelsföretag och deras lobbygrupper hävdar att det skulle
            skapa problem när det gäller att främja innovation om man avstår
            från sådana monopolrättigheter under en förödande global pandemi
            och att det skulle äventyra framtida medicinsk innovation och
            göra oss mer utsatta för sjukdomar. Men det är inte sant att forskare
            inte skulle ha något intresse av att utveckla livräddande vacciner
            och läkemedel utan löfte om patentmonopol. Jag tycker att den
            frågan måste utredas mer.
          </note>
          <note>
            Jag kan inte låta bli att understryka att offentliga medel är
            det som har drivit fram utvecklingen av läkemedel, vacciner och
            teknik som behövs för att behandla covid-19. Offentliga pengar
            bör användas för allmänhe ­ tens bästa och inte för att i första
            hand underlätta och öka läkemedelsföretagens vinster.
          </note>
          <note>
            Europeiska kommissionen har heller inte krävt att läkemedelsföretagen
            ska bli bättre på att avstå från att använda offentliga medel
            eller på något sätt ge tillbaka de investerade offentliga medlen
            till folket. Man måste lyfta fram hur mycket staterna ändå har
            investerat för utvecklingen av vaccinerna. Det är inte så att
            läkemedelsföretagen har stått för utvecklingen av vaccinerna.
          </note>
          <note>
            Däremot har man varit väldigt bra på att tillämpa forskningen
            och att starta produktionen. Där har våra företag här i Sverige
            till exempel gjort ett jättebra arbete. Men utvecklingen av vaccin
            och läkemedel är oftast offentligt finansierad. Det måste man
            ha med sig i diskussionen.
          </note>
          <note>
            Anf. 120 Statsrådet ANNA HALLBERG (S):
          </note>
          <note>
            Fru talman! Det är helt riktigt som Lorena Delgado Varas säger.
            Det har varit en samverkan med offentliga medel och de privata
            medel som finns i läkemedelsföretagen för att snabbt kunna finansiera
            vaccinframtagningen som har gått så fort.
          </note>
          <note>
            Just i det här läget är det ett gemensamt risktagande som man
            gör från stater, EU:s sida och från de europeiska läkemedelsbolagen.
            Det hade inte funnits någon som hade kunnat utnyttja kompetensen
            från tillämpad forskning som Lorena Delgado Varas nämner och ta
            fram de effektiva vaccinen om inte läkemedelsföretagen hade funnits
            där i botten.
          </note>
          <note>
            Vi har varit med och finansierat det från regeringars sida med
            offentliga medel. Men det bygger på att vi har ett antal läkemedelsbolag
            som är livsdugliga och handlingskraftiga och som medfinansierar
            detta.
          </note>
          <note>
            Det är ett ömsesidigt beroende, som Delgado Varas också beskriver.
            Jag skulle vilja trycka på att det ena förutsätter det andra.
            Offentliga medel har varit viktiga i framtagandet.
          </note>
          <note>
            Jag tror inte att vi är så oense egentligen i själva frågan.
            Det handlar om att vi måste vara flexibla i det här läget. Vi
            måste se på alla möjliga lösningar.
          </note>
          <note>
            Jag understryker, som jag ofta har gjort i det här sammanhanget,
            att det handlar om att ha en dialog med läkemedelsbolagen, EU-kommissionen
            i det här fallet och kanske också med enskilda regeringar.
          </note>
          <note>
            Det handlar om att försöka att hitta en lösning tillsammans.
            Det är precis den lösning som WTO:s nytillträdda generaldirektör
            driver. Hon för nu diskussioner med industrin. Just nu sker ett
            samarbete och licensiering på global nivå.
          </note>
          <note>
            Det är där vi måste lägga det för att utbilda de produktionsenheter
            som finns runt om i världen och också sätta upp nya produktionsenheter
            i Afrika och Asien där det inte finns en närproduktion av vaccin.
          </note>
          <note>
            De här dialogerna förs också med företag globalt om till exempel
            licen ­ siering för Astra Zeneca och Johnson &amp; Johnson i Indien,
            Sydafrika och Ryssland.
          </note>
          <note>
            Det här är ett exempel på någonting som jag tror är helt avgörande
            i det här läget. Det är bråttom. WTO sitter kanske på nyckeln
            till det som WTO:s generaldirektör kallar för den tredje vägen.
          </note>
          <note>
            Man har till och med beslutat att man ska inleda textbaserade
            förhandlingar där Sydafrikas och Indiens så kallade waiverförslag
            ingår. EU är beredd att diskutera alla förslag. Det måste EU vara
            i det här läget, och det gäller även waiverförslaget. Det står
            den svenska regeringen bakom.
          </note>
          <note>
            Det handlar om att se vilka konkreta effekter en så kallad waiver,
            ett tillfälligt borttagande av patenträtten, kan få på den globala
            vaccintillgången. Det är viktigt att lyfta det till en global
            nivå, en multilateral nivå, inom ramen för WTO.
          </note>
          <note>
            Vad Sverige gör är viktigt. Vad EU gör är ännu viktigare, för
            det är större. Men det handlar framför allt om vad vi gör globalt
            sett. Där är EU-kommissionen väldigt inriktad på att jobba inom
            ramen för WTO.
          </note>
          <note>
            EU-kommissionen presenterade nyligen i maj ett konstruktivt förslag.
            Det är en bred ansats liksom WTO:s svar om coronakrisen. Det förslaget
            ligger väl i linje med svenska intressen.
          </note>
          <note>
            Fru talman! Sista ordet är inte sagt här, utan vi måste vara
            flexibla. Jag vill komma tillbaka till detta. Att tvinga fram
            ett borttagande av immaterialrätten mot läkemedelsbolagens vilja
            tror jag kan skada på lång sikt. Detta kräver dialog inom ramen
            för det multilaterala samarbetet.
          </note>
          <note>
            Anf. 121 LORENA DELGADO VARAS (V):
          </note>
          <note>
            Fru talman! Dialoger har man haft väldigt länge. Jag tänker närmast
            på hiv-läkemedlen som behövde produceras globalt. Där var läkemedelsföretagen
            inte villiga att släppa patenten.
          </note>
          <note>
            Många vårdorganisationer, läkarorganisationer och länder lyfter
            fram att detta ändå är ett av benen till en ökad produktion och
            förberedelse för framtida krisplaner. Den så kallade tredje vägen
            innehåller bland annat ett förslag om att förenkla användningen
            av tvångslicenser enligt Tripsavtalet som tillåter regeringen
            att agera under en folkhälsokris, vilket detta är.
          </note>
          <note>
            Det finns betydande hinder för att göra tvångslicenser till en
            praktisk lösning på den allvarliga leveransbrist som finns just
            nu. Forskare i Storbritannien publicerade nyligen en omfattande
            juridisk analys om Tripsundantagsförslaget. De konstaterade att
            befintliga Tripsflexibiliteter om tvångslicensering inte är kapabla
            att hantera den nuvarande pandemikontexten på ett användbart sätt.
          </note>
          <note>
            När regeringarna använder sig av tvångslicenser riskerar de ändå
            långa juridiska processer efter att ha blivit stämda av läkemedelsföretagen.
            Det händer just nu.
          </note>
          <note>
            För att summera kräver den globala folkhälsokrisen som orsakats
            av covid-19 olika element – där är vi överens – för att påskynda
            processen, minska lidandet och stoppa isoleringen och dess konsekvenser.
          </note>
          <note>
            Jag upplever tyvärr att regeringen väljer att skydda läkemedelsföretagens
            vinster i stället för att skydda den globala folkhälsan.
          </note>
          <note>
            Anf. 122 Statsrådet ANNA HALLBERG (S):
          </note>
          <note>
            Fru talman! Jag måste börja med att motsätta mig den sista kommentaren
            från Lorena Delgado Varas.
          </note>
          <note>
            Det handlar inte om att skydda läkemedelsbolagens vinster på
            kort eller lång sikt. De är naturligtvis viktiga för att läkemedelsbolagen
            ska vara handlingskraftiga och kunna bygga en organisation så
            att vi får vaccin för framtida pandemier.
          </note>
          <note>
            Vad det handlar om är att skydda världens befolkning. Det har
            vi ett ansvar för i den svenska regeringen. Jag skulle vilja säga
            att Sverige är ett av de mest ansvarstagande och solidariska länderna.
          </note>
          <note>
            Jag återkommer till våra bidrag till Covaxsamarbetet och vår
            konstruktiva dialog för att ständigt förbättra det. Men det handlar
            också om att vi hela tiden ser att vi ska ha en öppen och fri
            handel. Vi ska se till att vaccinet flödar fritt i världen.
          </note>
          <note>
            Jag har sedan krisens början sagt att varje åtgärd som kan öka
            tillgången till vaccin är värd att diskutera. Det viktigaste vi
            kan göra här och nu är att öka produktionskapaciteten.
          </note>
          <note>
            Jag skulle vilja komma tillbaka till EU-kommissionens förslag
            i maj. Det inkluderar både handel och immaterialrätten som en
            förutsättning för framtagande av vaccin och läkemedel.
          </note>
          <note>
            Det grundar sig i tanken hos det svenska initiativet om handel
            och hälsa som vi presenterade redan förra våren. Där finns stöd
            för ökad produktion och för att driva på för frivilliga licenser
            för att se till att systemet för tvångslicenser i Tripsavtalet
            verkligen används.
          </note>
          <note>
            Om tvångslicensiering hittills inte har utnyttjats i den utsträckning
            det borde ha gjorts är processen alltför komplicerad. Sannolikt
            är det så. Då måste det rättas till. Men det kan också handla
            om att man inte klarar att producera vaccinet. Då måste vi utbilda
            i dialog med läkemedelsföretagen så att det finns en mängd produktionsenheter
            runt om i världen.
          </note>
          <note>
            Sverige kommer att fortsätta vara en konstruktiv och solidarisk
            kraft för att hela världen ska vaccineras. Ingen är säker förrän
            alla är säkra. Det vet den svenska regeringen. Därför är vi en
            väldigt tydlig röst för att vacci ­ net så fort som möjligt ska
            nå till hela världen.
          </note>
          <note>
            Interpellationsdebatten var härmed avslutad.
          </note>
          <note>
            § 25 Svar på interpellation 2020/21:801 om åtgärder för att öka
            villabyggandet
          </note>
          <note>
            Anf. 123 Statsrådet MÄRTA STENEVI (MP):
          </note>
          <note>
            Fru talman! Larry Söder har frågat mig hur jag ser på situationen
            med ett villabyggande som är det lägsta på 100 år och vilka åtgärder
            jag avser att vidta för att öka villaproduktionen i Sverige.
          </note>
          <note>
            Larry Söder påstår i interpellationen att villabyggandet skulle
            vara på den lägsta nivån på 100 år, samtidigt som han framhåller
            att produktionen av villor har ökat med 2 procent de senaste tio
            åren. Jag kan inte se hur dessa påståenden går att förena med
            varandra.
          </note>
          <note>
            Det är sant att småhusbyggandets andel av det totala antalet
            färdigställda lägenheter har sjunkit de senaste åren, men det
            beror framför allt på att antalet färdigställda lägenheter i flerbostadshus
            har skjutit i höjden. Att detta byggande ökar är naturligtvis
            glädjande, eftersom det innebär att vi kan åtgärda bostadsbristen.
            Även antalet färdigställda lägenheter i småhus har dock ökat –
            från cirka 8 000 per år för tio år sedan till mellan 10 000 och
            12 000 under de senaste fyra åren. Det kan jämföras med att det
            bara färdigställdes runt 4 000 lägenheter i småhus per år i mitten
            av 1990-talet.
          </note>
          <note>
            Som jag har framhållit i mitt svar på en tidigare skriftlig fråga
            från Larry Söder anser jag att det är angeläget att kommunerna
            skapar förutsättningar för att konsumenternas efterfrågan på bostäder
            ska kunna möta ett utbud som svarar mot behoven, i linje med det
            mål för bostadsmarkna ­ den som riksdagen har fastställt. Det
            är därmed önskvärt om kommunerna skapar förutsättningar för fler
            småhus.
          </note>
          <note>
            Jag har tidigare informerat Larry Söder om att regeringen arbetar
            på flera fronter för att skapa bättre förutsättningar för ett
            blandat bostadsbyggande. Bland annat har regeringen lämnat en
            proposition om privat initiativrätt som syftar till att möjliggöra
            snabbare detalj plan e processer .
          </note>
          <note>
            Regeringen har också uppdragit åt flera myndigheter att göra
            en översyn av sina anspråk på områden av riksintresse. Denna översyn
            syftar till en kraftig minskning av såväl antalet riksintresseanspråk
            som den samlade areella utbredningen av dessa områden.
          </note>
          <note>
            Jag kan även konstatera att det nyligen har rapporterats i medierna
            att flera småhustillverkare har svårt att leverera småhus i den
            takt som kunderna efterfrågar. Det ger anledning att tro att bilden
            av vad som begränsar småhusbyggandet är mer komplex än vad Larry
            Söder vill göra gällande.
          </note>
          <note>
            Anf. 124 LARRY SÖDER (KD):
          </note>
          <note>
            Fru talman! Jag får tacka ministern för svaret, som jag tycker
            kanske mer ger uttryck för frustration över att behöva diskutera
            småhusbebyggelse än något som helst svar gällande själva problematiken.
          </note>
          <note>
            Jag menar att det aldrig har varit svårare för en medborgare
            att köpa en egen villa än vad det är i dag. Enligt Svensk Mäklarstatistik
            har prisuppgången i landet varit 19 procent det senaste året.
            I vissa områden har priserna rusat med nära 30 procent. Det kom
            även ny statistik i dag som visar att ökningen fortsätter.
          </note>
          <note>
            Detta menar jag är en signal om att det finns ett stort underskott
            av småhus i Sverige. Från många håll kommer signaler om att människor
            i allt större utsträckning värdesätter större ytor och fler rum.
            Under pandemin har många behövt anpassa sitt boende utifrån kravet
            att jobba mer hemifrån. Men i ett längre perspektiv behöver det
            inte betyda att människor har ändrat sig när det gäller hur de
            helst vill bo. Undersökning efter undersökning har länge visat
            att omkring sju av tio hushåll helst vill bo i villa eller radhus.
            Det är snarare så att coronakrisen har fört med sig att människor
            tidigarelagt sin vilja och sitt behov av att bo i villa.
          </note>
          <note>
            Byggtakten av villor är enligt SCB på den lägsta nivån på 100
            år. Jag har diagram med mig, direkt taget från SCB , som påvisar
            det jag säger. Vi är anskrämligt dåliga i Sverige på att bygga
            småhus. Årtiondet 2011–2020 är det sämsta årtiondet i den statistik
            jag har med mig, som alltså går 100 år tillbaka. På 1990-talet,
            som ministern hänvisar till, hade vi en betydligt högre takt än
            det senaste årtiondet. Det är det SCB säger.
          </note>
          <note>
            Småhus utgör endast 20 procent av nyproduktionen i Sverige, medan
            de utgör en dubbelt så stor andel i övriga EU. Så är det trots
            att Sverige varken saknar byggbar mark eller kompetens att industriellt
            bygga många fler småhus.
          </note>
          <note>
            Faktum är att mer mark i Sverige används till golfbanor och skidpister
            än vad som skulle behövas för att 1 miljon människor skulle kunna
            rymmas i trädgårdsstäder, samhällen med blandad, småskalig bebyggelse,
            där alla eller de flesta bor i småhus och radhus men även i flerfamiljshus.
          </note>
          <note>
            Om det är så som många undersökningar påvisar, nämligen att sju
            av tio vill bo i småhus, om det för den enskilde är ekonomiskt
            fördelaktigt att bo i småhus, vilket många undersökningar påvisar,
            och om det till och med är mer ekologiskt hållbart att bygga småhus
            och trädgårdsstäder, vilket nya undersökningar påvisar – varför
            kämpar då regeringen emot en byggnation av småhus? Det är min
            främsta fråga.
          </note>
          <note>
            Vad är ministerns idealbostad? Vill ministern delge medborgarna
            vilka bostäder som är statligt accepterade och vilka bostäder
            man kommer att bekämpa med alla medel som står till buds?
          </note>
          <note>
            Retoriken om att det är kommunernas ansvar håller inte längre.
            Det finns många delar inom statens budget som är kommunernas eller
            regionernas ansvar som man faktiskt hanterar i en statlig budget.
            Man stöttar eller straffar kommunerna om de inte gör det som man
            nationellt sett anser vara rimligt. Regeringen vill enligt Dagens
            industri och Karolina Skog i stället gå den andra vägen och införa
            en fastighetsskatt.
          </note>
          <note>
            Jag skulle vilja ställa två frågor: Vad är bostadsministerns
            idealbostad som regeringens politik inriktar sig på? Tar regeringen
            i sin politik på något sätt hänsyn till medborgarens eget val
            och dröm om ett eget ägt boende?
          </note>
          <note>
            Anf. 125 Statsrådet MÄRTA STENEVI (MP):
          </note>
          <note>
            Fru talman! Då ska vi beta av lite saker. För det första finns
            det, vilket ledamoten naturligtvis är väldigt väl medveten om,
            ingen som helst avisering från regeringen om att införa någon
            fastighetsskatt. Detta vet naturligtvis ledamoten, så jag skulle
            uppskatta om vi håller debatten till det som vi ska diskutera
            här. Det handlar om mitt uppdrag som statsråd och vad regeringen
            gör, inte om vad enskilda partier är ute och skriver om.
          </note>
          <note>
            Vad som är min idealbostad – ja, hur människor vill bo beror
            på fas i livet. Jag ifrågasätter inte på något sätt den stora
            viljan att bo i småhus. Tvärtom, jag tycker att en blandad bostadsbebyggelse
            är det absolut mest eftersträvansvärda eftersom jag också vet
            att människor i olika tider i livet har behov av olika typer av
            bostad. Det kan vara när man skiljer sig, när man blir äldre och
            bostaden blir för stor eller för den delen när man precis håller
            på att flytta hemifrån, från den bostad där man kanske har vuxit
            upp tillsammans med sina föräldrar.
          </note>
          <note>
            För det andra måste vi nog också reda lite i det här med andelar
            respektive faktiskt byggande. Om vi byggde 4 000 villor per år
            på 90-talet och nu bygger 12 000 villor per år är det tre gånger
            så många i dag. Andelen har visserligen sjunkit, men det har den
            därför att vi har gått från ett oerhört lågt byggande av bostäder
            i flerfamiljshus till ett faktiskt historiskt högt byggande nu,
            högre än på decennier. Vi får alltså skilja på vad som är det
            faktiska tillförda antalet bostäder på bostadsmarknaden och vad
            som är andelen. Det blir ju ganska avgörande för hur vi sedan
            närmar oss de här frågorna.
          </note>
          <note>
            Ledamoten säger också att det han egentligen undrade över var
            att det var svårare än någonsin på grund av de höga priserna,
            vilket ju är någonting annat än det som är frågan i interpellationen.
          </note>
          <note>
            Det är helt klart så att vi har haft en väldig prisstegring och
            att vi behöver fler bostäder in på bostadsmarknaden. Här är det
            också så att olika bostadstyper påverkar varandra. Flyttkedjorna
            är inte oväsentliga i detta, eftersom vi har en stor generation
            som köpte villor och småhus med väldigt förmånliga regler för
            några decennier sedan. De är i dag äldre, men tack och lov friska,
            och bor kvar i dessa bostäder. Vi behöver på olika sätt hitta
            vägar för att stimulera flyttkedjor, och det är också någonting
            som vi arbetar med, inte minst genom en rad olika reformer.
          </note>
          <note>
            Jag skulle faktiskt vilja ställa en fråga till ledamoten. Det
            finns mig veterligen i Kristdemokraternas skuggbudget inga investeringsstöd
            till någon särskilt typ av byggnation. Det är också så att planmonopolet
            är kommunalt, vilket innebär att medborgare som tycker att det
            byggs för lite har all möjlighet att direkt påverka det i sin
            lokala demokrati i kommunen, till kommunfullmäktige.
          </note>
          <note>
            Därför, fru talman, skulle jag vilja veta vad ledamoten menar
            när han säger att vi motverkar småhusbyggandet. Vilka reformer
            och beslut är det som ledamoten tycker att statsrådet eller regeringen
            har tagit, som innebär att vi aktivt skulle motverka småhusbyggande?
            Jag skulle nog vilja hävda att den här regeringen tvärtom konsekvent
            har varit tydlig med vikten av blandad och differentierad bebyggelse
            men att vi har ett stort behov av att tillföra fler hyresrätter
            till rimliga hyror på bostadsmarknaden, eftersom det finns ett
            oerhört stort behov av det.
          </note>
          <note>
            Fru talman! Det skulle vara intressant att veta vad det är vi
            gör och vad Larry Söder i så fall vill peka på som innebär att
            vi skulle motverka småhusbyggande i kommunerna.
          </note>
          <note>
            Anf. 126 LARRY SÖDER (KD):
          </note>
          <note>
            Fru talman! Låt oss titta på antalet småhus som har byggts under
            vilket årtionde. Det är fullt möjligt att gå in på SCB:s hemsida
            och slå upp de olika årtiondena.
          </note>
          <note>
            Under årtiondet 1991–2000 byggdes ungefär 100 000 småhus. Under
            årtiondet 2011–2020 byggdes ungefär 80 000. Ministern säger att
            det var sämre på 90-talet, men det stämmer inte. Inte enligt SCB,
            och jag tror på SCB.
          </note>
          <note>
            Vi bygger alltså till antalet färre småhus under årtiondet 2011–2020
            än vad vi har gjort de senaste 100 åren. Vad beror det på?
          </note>
          <note>
            Ministern tar upp diskussionen om att priserna på villor har
            ökat. Ja, priserna har ökat. Men vad är orsaken till att villapriserna
            har ökat? Jo, det är marknadspriserna som bestämmer, det vill
            säga att utbudet är alldeles för litet mot dem som vill köpa.
            Då ökar priserna.
          </note>
          <note>
            Med andra ord bygger vi alldeles för få småhus i Sverige. Varför
            bygger vi för få småhus i Sverige? Jo, för att regeringen agerar
            ensidigt och bara vill bygga hyresrätter och bygger bara för att
            förtäta städerna. Investeringsstödet går bara till hyresrätter.
            Jag ser inte i regeringens budget att det finns något incitament
            som syftar till att bygga fler småhus. Om jag har fel får ministern
            gärna tala om det för mig, men det finns inget incitament i krontal
            i regeringens budget som säger att man ska bygga småhus, utan
            det är hyresrätter. Jag menar att vi måste angripa de problem
            som finns.
          </note>
          <note>
            Ministern har alldeles rätt i att det finns ett planmonopol,
            men vi kan också stimulera kommunerna till att planera mer. I
            de undersökningar som har gjorts med olika kommuner framkommer
            att det inte är så att de inte vill planlägga småhus, utan de
            prioriterar det som de kan få investeringsstöd för och det som
            är enklast att planera, nämligen hyresrätter, möjligtvis ihop
            med bostadsrätter, men inte småhusdelar. De tar längre tid, och
            delarna är mindre – de kommer alltså längre ned i prioriteringen.
          </note>
          <note>
            Min enkla slutsats är att vi måste stimulera kommunerna till
            att planera mer och färdigställa fler planer. Det betyder att
            vi också kan planera för småhus. Det är enkel matematik, som innebär
            att fler planer blir gjorda i Sverige. Fler småhus byggs. Om fler
            småhus byggs kommer också villapriserna att planas ut. Det betyder
            att det blir rimliga priser.
          </note>
          <note>
            En sak kan man göra, förutom alla andra åtgärder som jag har
            tagit upp med ministern i tidigare interpellationsdebatter. Jag
            menar att regeringens politik gör att man ensidigt inriktar sig
            på bara hyresrätter. Det är enkelt att se att det finns ett behov
            av hyresrätter. Det finns köande i varje kommun som vill ha en
            hyreslägenhet. Kanske ska ministern införa någon typ av kontroll
            av om man faktiskt vill ha ett småhus, så att ministern ser att
            det finns ett behov av att bygga småhus i Sverige.
          </note>
          <note>
            Ministern säger att hon vill ha en politik som eftersträvar att
            bygga utifrån de behov som finns; att människor ska kunna eftersträva
            ett eget boende.
          </note>
          <note>
            Regeringens politik i dag måste förändras för att den ska kunna
            uppfylla behovet av småhus. Ministern säger faktiskt inte att
            jag har fel i den delen, det vill säga att det finns ett uppdämt
            behov av att bygga småhus i Sverige.
          </note>
          <note>
            Jag har fler förslag, om ministern vill höra.
          </note>
          <note>
            Anf. 127 Statsrådet MÄRTA STENEVI (MP):
          </note>
          <note>
            Fru talman! Vi är överens om att det finns behov av småhus, och
            det finns också en stor efterfrågan. Det syns på priserna, på
            hushållens belåningsgrad och trycket för att underlätta för förstagångsköpare.
          </note>
          <note>
            Jag vet också att det finns ett stort behov av hyresrätter till
            rimliga hyror. Det finns en grupp som över huvud taget inte kommer
            i fråga för att överväga att köpa småhus eller för den delen bostadsrätt.
            Vi har behov av bostäder för flera delar av marknaden.
          </note>
          <note>
            Jag är också medveten om att när det finns fungerande flyttkedjor
            och det blir en rörelse på bostadsmarknaden kommer det också att
            frigöras fler hus. Det betyder inte att vi inte behöver bygga
            småhus, men det innebär att vi kan få en bättre balans i bostadsmarknaden
            om vi också får en bättre rörlighet.
          </note>
          <note>
            Jag fick aldrig något svar på vad ledamoten Larry Söder egentligen
            menar att regeringen gör för att aktivt motverka byggandet av
            småhus. Hur ser ledamoten på att det faktiskt är kommunens medborgare,
            där man äger mark, som är med och bestämmer hur den marken ska
            användas, att man har den demokratiska möjligheten att påverka
            via kommunfullmäktige? Vill ledamoten inskränka detta och att
            staten ska styra det kommunala planmonopolet hårdare? Eller är
            det så att Kristdemokraterna driver – vilket skulle vara intressant
            att få veta – ett statligt investeringsstöd för byg ­ gande av
            småhus utan att det avspeglas i budgeten? Finns en tänkt siffra
            eller en tänkt modell? Tänker man sig i så fall att kombinera
            det med det befintliga investeringsstödet, som ju Kristdemokraterna
            för några år sedan röstade bort i och med budgeten 2018 och där
            det, mig veterligen, inte fanns investeringsstöd till småhus?
            Det skulle vara bra att veta vad denna regering enligt ledamoten
            gör för att motverka byggandet av småhus. Driver Kristdemokraterna
            frågan om ett statligt investeringsstöd för småhus?
          </note>
          <note>
            Anf. 128 LARRY SÖDER (KD):
          </note>
          <note>
            Fru talman! Jag ska vara tydlig igen om det jag talade om i mitt
            förra inlägg.
          </note>
          <note>
            Statliga investeringsstödet för hyresrätter bidrar till att man
            bara bygger hyresrätter. Med andra ord driver man bara den typ
            av byggnation som Sverige klarar av till hyresrätt i stället för
            att dela upp det i småhus och hyresrätter.
          </note>
          <note>
            Jag menar att man ska avskaffa existerande investeringsstöd.
            Låt marknaden hantera detta, och låt sedan kommunerna få en stimulans
            för att kunna planera fler småhus. Det här har vi talat om i flera
            debatter, och jag är medveten om att ministern känner till detta.
            Men hon vill på något sätt hävda att man gör något för småhusbyggnationen
            i Sverige. Men det gör man inte.
          </note>
          <note>
            Jag kan ge några exempel på vilka förslag vi kristdemokrater
            har, så kan ministern ta med sig dem över midsommar och fundera
            på om de är bra idéer.
          </note>
          <note>
            Vi tycker att det är bra med en planeringsstimulans till kommunerna,
            där man planerar småhusområden också. Sedan ska man utreda hur
            kommunerna kan överplanera och kompensera de delar som det blir
            för lite av. Vi tycker att det ska byggas hyresrätter, bostadsrätter
            och småhus, men det ska vara i den formen som gör att småhus byggs
            i den omfattning som behövs.
          </note>
          <note>
            Vi tycker också att länsstyrelserna ska få peka ut lämpliga områden
            för byggbar mark för att arbetet ska gå fortare. Vi tycker också
            att man ska se över kreditrestriktionerna så att fler ungdomar
            kan skaffa sig ett eget ägt boende.
          </note>
          <note>
            Ministern har inte sagt något annat än att jag har rätt i att
            det är socialt, ekonomiskt och ekologiskt bäst att bo i småhus.
            Då förstår jag inte varför vi har en regering som jobbar för att
            det inte ska finnas småhus i Sverige utan bara hyreshus. Investeringsstödet
            är ett klart exempel på vad regeringen gör. Det läggs mycket pengar
            där. Ta bort dem, och låt alla blommor blomma.
          </note>
          <note>
            Anf. 129 Statsrådet MÄRTA STENEVI (MP):
          </note>
          <note>
            Fru talman! Då ska jag börja i den änden att ur min synpunkt
            och regeringens synpunkt är det inte en kamp mellan olika boendeformer
            utan en önskan om att det ska byggas blandat. Vi behöver både
            småhus och flerbostadshus och både ägda bostäder och hyrda bostäder
            – lokaler och bostäder.
          </note>
          <note>
            Men jag konstaterar utifrån ledamotens anförande att Kristdemokraterna
            vill slopa investeringsstödet för hyresrätter och i stället lägga
            pengarna på stimulans för byggande av småhus. Det är en direkt
            omflyttning av pengar från hyresrätter, från de människor som
            behöver bostad i hyres ­ rätt, över till småhusbyggandet. Så uppfattar
            jag de förslagen. Det står jag inte bakom. Det håller regeringen
            inte med om.
          </note>
          <note>
            Vi har byggt fler hyresrätter under de senaste åren än på många
            många år. Om vi går tillbaka och tittar på alliansregeringens
            två mandatperioder ser vi att det byggdes minimalt med bostäder.
            Mig veterligen fanns det inga investeringsstöd eller stimulansåtgärder
            för småhus då heller men inte heller för hyresrätter eller flerbostadshus
            i kommunerna.
          </note>
          <note>
            Kommunerna har alla möjligheter att planera. Vad vi behöver arbeta
            med är att det ska gå fortare och bli enklare och att vi, precis
            som ledamoten är inne på, ger möjlighet för den som står utanför
            bostadsmarknaden att enklare ta klivet in.
          </note>
          <note>
            När vi så småningom förhoppningsvis kan presentera förslag om
            ett startlån för förstagångsköpare kommer det att underlätta också
            för dem som vill bo i småhus.
          </note>
          <note>
            Men att ta bort investeringsstödet för hyresrätterna i ett läge
            där vi precis har börjat bygga ikapp och precis har börjat beta
            av bostadsskulden som byggts upp – inte minst under åtta år av
            alliansregering men även under regeringarna innan dess – vore
            huvudlöst, för om vi inte tillför tillräckligt många bostäder
            totalt på bostadsmarknaden kommer vi att fortsätta ha en situation
            där priserna går upp och det blir svårare för flyttkedjorna att
            fungera optimalt.
          </note>
          <note>
            Jag ser gärna småhus, men jag vill absolut inte röra investeringsstödet
            till hyresrätter.
          </note>
          <note>
            Interpellationsdebatten var härmed avslutad.
          </note>
          <note>
            § 26 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 juni
          </note>
          <note>
            2020/21:839 Läxhjälpsbidrag till islamister och föreningar som
            inte existerar
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            § 27 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 juni
          </note>
          <note>
            2020/21:3262 Tidsbestämda beslut om kommunal assistans
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2020/21:3263 Möjligheter för unga att flytta till egen bostad
          </note>
          <note>
            av Lars Beckman (M)
          </note>
          <note>
            till statsrådet Märta Stenevi (MP)
          </note>
          <note>
            2020/21:3264 Försenade krisstöd till företag
          </note>
          <note>
            av Lars Mejern Larsson (S)
          </note>
          <note>
            till näringsminister Ibrahim Baylan (S)
          </note>
          <note>
            2020/21:3265 Regler för hemmakontoret
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3266 Vaccination mot TBE
          </note>
          <note>
            av Sten Bergheden (M)
          </note>
          <note>
            till socialminister Lena Hallengren (S)
          </note>
          <note>
            2020/21:3267 Reseavdraget för bil
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3268 En översyn av flyttskatten
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3269 Låg miljöpåverkan från avlopp på landsbygden
          </note>
          <note>
            av Sten Bergheden (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3270 Personalliggare
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2020/21:3271 Årlig konkurrenskraftsredovisning för lantbruk
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:3272 Ökad beredskap mot skogsbränder
          </note>
          <note>
            av Sten Bergheden (M)
          </note>
          <note>
            till statsrådet Mikael Damberg (S)
          </note>
          <note>
            2020/21:3273 Utlandssvenskarna och den svenska utrikesrepresenta
            ­ tionen
          </note>
          <note>
            av Jonas Andersson i Skellefteå (SD)
          </note>
          <note>
            till utrikesminister Ann Linde (S)
          </note>
          <note>
            2020/21:3274 Vaccinering av barn
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2020/21:3275 Femårslicenser och samlingsvapen
          </note>
          <note>
            av Eric Palmqvist (SD)
          </note>
          <note>
            till statsrådet Mikael Damberg (S)
          </note>
          <note>
            § 28 Kammaren åtskildes kl. 15.40.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 14 anf.
            39 (delvis),
          </note>
          <note>
            av tredje vice talmannen därefter till och med § 19 anf. 80 (delvis),
          </note>
          <note>
            av andre vice talmannen därefter till och med § 24 anf. 118 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Förnyad bordläggning
          </note>
          <note>
            § 2 Justering av protokoll
          </note>
          <note>
            § 3 Avsägelse
          </note>
          <note>
            § 4 Anmälan om ersättare
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Anmälan om granskningsrapport
          </note>
          <note>
            § 7 Ärenden för hänvisning till utskott
          </note>
          <note>
            § 8 Ärenden för bordläggning
          </note>
          <note>
            § 9 Svar på interpellation 2020/21:697 om ett reformerat strandskydd
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 ERIC PALMQVIST (SD)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 ERIC PALMQVIST (SD)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 ERIC PALMQVIST (SD)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 10 Svar på interpellation 2020/21:731 om statligt stöd till
            klimatskadlig verksamhet
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 LORENA DELGADO VARAS (V)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 LORENA DELGADO VARAS (V)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 LORENA DELGADO VARAS (V)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 11 Svar på interpellation 2020/21:745 om entreprenadberg och
            tunnelbanans utbyggnad
          </note>
          <note>
            Anf. 15 Miljö- och klimatminister PER BOLUND (MP)
          </note>
          <note>
            Anf. 16 CAMILLA BRODIN (KD)
          </note>
          <note>
            Anf. 17 Miljö- och klimatminister PER BOLUND (MP)
          </note>
          <note>
            Anf. 18 CAMILLA BRODIN (KD)
          </note>
          <note>
            Anf. 19 Miljö- och klimatminister PER BOLUND (MP)
          </note>
          <note>
            Anf. 20 CAMILLA BRODIN (KD)
          </note>
          <note>
            Anf. 21 Miljö- och klimatminister PER BOLUND (MP)
          </note>
          <note>
            § 12 Svar på interpellation 2020/21:772 om Sveriges ansvar för
            giftigt avfall i Chile
          </note>
          <note>
            Anf. 22 Miljö- och klimatminister PER BOLUND (MP)
          </note>
          <note>
            Anf. 23 LORENA DELGADO VARAS (V)
          </note>
          <note>
            Anf. 24 Miljö- och klimatminister PER BOLUND (MP)
          </note>
          <note>
            Anf. 25 LORENA DELGADO VARAS (V)
          </note>
          <note>
            Anf. 26 Miljö- och klimatminister PER BOLUND (MP)
          </note>
          <note>
            Anf. 27 LORENA DELGADO VARAS (V)
          </note>
          <note>
            Anf. 28 Miljö- och klimatminister PER BOLUND (MP)
          </note>
          <note>
            § 13 Svar på interpellation 2020/21:771 om Sveriges relationer
            med Belarus
          </note>
          <note>
            Anf. 29 Utrikesminister ANN LINDE (S)
          </note>
          <note>
            Anf. 30 HÅKAN SVENNELING (V)
          </note>
          <note>
            Anf. 31 Utrikesminister ANN LINDE (S)
          </note>
          <note>
            Anf. 32 HÅKAN SVENNELING (V)
          </note>
          <note>
            Anf. 33 Utrikesminister ANN LINDE (S)
          </note>
          <note>
            Anf. 34 HÅKAN SVENNELING (V)
          </note>
          <note>
            Anf. 35 Utrikesminister ANN LINDE (S)
          </note>
          <note>
            § 14 Svar på interpellation 2020/21:776 om villkorade stöd i
            FN-systemet för att värna kvinnors och flickors rättigheter
          </note>
          <note>
            Anf. 36 Utrikesminister ANN LINDE (S)
          </note>
          <note>
            Anf. 37 AMINEH KAKABAVEH (-)
          </note>
          <note>
            Anf. 38 Utrikesminister ANN LINDE (S)
          </note>
          <note>
            Anf. 39 AMINEH KAKABAVEH (-)
          </note>
          <note>
            Anf. 40 Utrikesminister ANN LINDE (S)
          </note>
          <note>
            Anf. 41 AMINEH KAKABAVEH (-)
          </note>
          <note>
            Anf. 42 Utrikesminister ANN LINDE (S)
          </note>
          <note>
            § 15 Svar på interpellation 2020/21:749 om elbilar på färja
          </note>
          <note>
            Anf. 43 Infrastrukturminister TOMAS ENEROTH (S)
          </note>
          <note>
            Anf. 44 THOMAS MORELL (SD)
          </note>
          <note>
            Anf. 45 SVEN-OLOF SÄLLSTRÖM (SD)
          </note>
          <note>
            Anf. 46 Infrastrukturminister TOMAS ENEROTH (S)
          </note>
          <note>
            Anf. 47 THOMAS MORELL (SD)
          </note>
          <note>
            Anf. 48 SVEN-OLOF SÄLLSTRÖM (SD)
          </note>
          <note>
            Anf. 49 Infrastrukturminister TOMAS ENEROTH (S)
          </note>
          <note>
            Anf. 50 THOMAS MORELL (SD)
          </note>
          <note>
            Anf. 51 Infrastrukturminister TOMAS ENEROTH (S)
          </note>
          <note>
            § 16 Svar på interpellationerna 2020/21:782 och 790 om prioritering
            av dubbelspårig ostkustbana
          </note>
          <note>
            Anf. 52 Infrastrukturminister TOMAS ENEROTH (S)
          </note>
          <note>
            Anf. 53 JÖRGEN BERGLUND (M)
          </note>
          <note>
            Anf. 54 VIKTOR WÄRNICK (M)
          </note>
          <note>
            Anf. 55 Infrastrukturminister TOMAS ENEROTH (S)
          </note>
          <note>
            Anf. 56 JÖRGEN BERGLUND (M)
          </note>
          <note>
            Anf. 57 VIKTOR WÄRNICK (M)
          </note>
          <note>
            Anf. 58 Infrastrukturminister TOMAS ENEROTH (S)
          </note>
          <note>
            Anf. 59 JÖRGEN BERGLUND (M)
          </note>
          <note>
            Anf. 60 VIKTOR WÄRNICK (M)
          </note>
          <note>
            Anf. 61 Infrastrukturminister TOMAS ENEROTH (S)
          </note>
          <note>
            § 17 Svar på interpellation 2020/21:786 om utredningen om Bromma
            flygplats
          </note>
          <note>
            Anf. 62 Infrastrukturminister TOMAS ENEROTH (S)
          </note>
          <note>
            Anf. 63 MARIA STOCKHAUS (M)
          </note>
          <note>
            Anf. 64 ANN-CHARLOTTE HAMMAR JOHNSSON (M)
          </note>
          <note>
            Anf. 65 Infrastrukturminister TOMAS ENEROTH (S)
          </note>
          <note>
            Anf. 66 MARIA STOCKHAUS (M)
          </note>
          <note>
            Anf. 67 ANN-CHARLOTTE HAMMAR JOHNSSON (M)
          </note>
          <note>
            Anf. 68 Infrastrukturminister TOMAS ENEROTH (S)
          </note>
          <note>
            Anf. 69 MARIA STOCKHAUS (M)
          </note>
          <note>
            Anf. 70 Infrastrukturminister TOMAS ENEROTH (S)
          </note>
          <note>
            § 18 Svar på interpellation 2020/21:792 om biogasbilars status
            som miljöbilar
          </note>
          <note>
            Anf. 71 Infrastrukturminister TOMAS ENEROTH (S)
          </note>
          <note>
            Anf. 72 JENS HOLM (V)
          </note>
          <note>
            Anf. 73 Infrastrukturminister TOMAS ENEROTH (S)
          </note>
          <note>
            Anf. 74 JENS HOLM (V)
          </note>
          <note>
            Anf. 75 Infrastrukturminister TOMAS ENEROTH (S)
          </note>
          <note>
            Anf. 76 JENS HOLM (V)
          </note>
          <note>
            Anf. 77 Infrastrukturminister TOMAS ENEROTH (S)
          </note>
          <note>
            § 19 Svar på interpellation 2020/21:728 om sälpopulationen
          </note>
          <note>
            Anf. 78 Statsrådet JENNIE NILSSON (S)
          </note>
          <note>
            Anf. 79 MAGNUS OSCARSSON (KD)
          </note>
          <note>
            Anf. 80 Statsrådet JENNIE NILSSON (S)
          </note>
          <note>
            Anf. 81 MAGNUS OSCARSSON (KD)
          </note>
          <note>
            Anf. 82 Statsrådet JENNIE NILSSON (S)
          </note>
          <note>
            Anf. 83 MAGNUS OSCARSSON (KD)
          </note>
          <note>
            Anf. 84 Statsrådet JENNIE NILSSON (S)
          </note>
          <note>
            § 20 Svar på interpellation 2020/21:737 om bensinmackarnas överlevnad
            i landet
          </note>
          <note>
            Anf. 85 Statsrådet JENNIE NILSSON (S)
          </note>
          <note>
            Anf. 86 ANN-CHARLOTTE HAMMAR JOHNSSON (M)
          </note>
          <note>
            Anf. 87 Statsrådet JENNIE NILSSON (S)
          </note>
          <note>
            Anf. 88 ANN-CHARLOTTE HAMMAR JOHNSSON (M)
          </note>
          <note>
            Anf. 89 Statsrådet JENNIE NILSSON (S)
          </note>
          <note>
            Anf. 90 ANN-CHARLOTTE HAMMAR JOHNSSON (M)
          </note>
          <note>
            Anf. 91 Statsrådet JENNIE NILSSON (S)
          </note>
          <note>
            § 21 Svar på interpellationerna 2020/21:757 och 778 om jakten
            på ripa
          </note>
          <note>
            Anf. 92 Statsrådet JENNIE NILSSON (S)
          </note>
          <note>
            Anf. 93 MATTIAS KARLSSON i Luleå (M)
          </note>
          <note>
            Anf. 94 KJELL-ARNE OTTOSSON (KD)
          </note>
          <note>
            Anf. 95 Statsrådet JENNIE NILSSON (S)
          </note>
          <note>
            Anf. 96 MATTIAS KARLSSON i Luleå (M)
          </note>
          <note>
            Anf. 97 KJELL-ARNE OTTOSSON (KD)
          </note>
          <note>
            Anf. 98 Statsrådet JENNIE NILSSON (S)
          </note>
          <note>
            Anf. 99 MATTIAS KARLSSON i Luleå (M)
          </note>
          <note>
            Anf. 100 KJELL-ARNE OTTOSSON (KD)
          </note>
          <note>
            Anf. 101 Statsrådet JENNIE NILSSON (S)
          </note>
          <note>
            § 22 Svar på interpellation 2020/21:765 om svensk livsmedelsstrategi
          </note>
          <note>
            Anf. 102 Statsrådet JENNIE NILSSON (S)
          </note>
          <note>
            Anf. 103 ANN-SOFIE ALM (M)
          </note>
          <note>
            Anf. 104 Statsrådet JENNIE NILSSON (S)
          </note>
          <note>
            Anf. 105 ANN-SOFIE ALM (M)
          </note>
          <note>
            Anf. 106 Statsrådet JENNIE NILSSON (S)
          </note>
          <note>
            Anf. 107 ANN-SOFIE ALM (M)
          </note>
          <note>
            Anf. 108 Statsrådet JENNIE NILSSON (S)
          </note>
          <note>
            § 23 Svar på interpellation 2020/21:767 om vildsvinsförvaltning
          </note>
          <note>
            Anf. 109 Statsrådet JENNIE NILSSON (S)
          </note>
          <note>
            Anf. 110 ANN-SOFIE ALM (M)
          </note>
          <note>
            Anf. 111 Statsrådet JENNIE NILSSON (S)
          </note>
          <note>
            Anf. 112 ANN-SOFIE ALM (M)
          </note>
          <note>
            Anf. 113 Statsrådet JENNIE NILSSON (S)
          </note>
          <note>
            Anf. 114 ANN-SOFIE ALM (M)
          </note>
          <note>
            Anf. 115 Statsrådet JENNIE NILSSON (S)
          </note>
          <note>
            § 24 Svar på interpellation 2020/21:774 om patent och immaterialrättsskydd
            på vaccin mot covid-19
          </note>
          <note>
            Anf. 116 Statsrådet ANNA HALLBERG (S)
          </note>
          <note>
            Anf. 117 LORENA DELGADO VARAS (V)
          </note>
          <note>
            Anf. 118 Statsrådet ANNA HALLBERG (S)
          </note>
          <note>
            Anf. 119 LORENA DELGADO VARAS (V)
          </note>
          <note>
            Anf. 120 Statsrådet ANNA HALLBERG (S)
          </note>
          <note>
            Anf. 121 LORENA DELGADO VARAS (V)
          </note>
          <note>
            Anf. 122 Statsrådet ANNA HALLBERG (S)
          </note>
          <note>
            § 25 Svar på interpellation 2020/21:801 om åtgärder för att öka
            villabyggandet
          </note>
          <note>
            Anf. 123 Statsrådet MÄRTA STENEVI (MP)
          </note>
          <note>
            Anf. 124 LARRY SÖDER (KD)
          </note>
          <note>
            Anf. 125 Statsrådet MÄRTA STENEVI (MP)
          </note>
          <note>
            Anf. 126 LARRY SÖDER (KD)
          </note>
          <note>
            Anf. 127 Statsrådet MÄRTA STENEVI (MP)
          </note>
          <note>
            Anf. 128 LARRY SÖDER (KD)
          </note>
          <note>
            Anf. 129 Statsrådet MÄRTA STENEVI (MP)
          </note>
          <note>
            § 26 Anmälan om interpellation
          </note>
          <note>
            § 27 Anmälan om frågor för skriftliga svar
          </note>
          <note>
            § 28 Kammaren åtskildes kl. 15.40.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
