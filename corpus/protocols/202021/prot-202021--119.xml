<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--119</head>
          <docDate when="2021-05-05">2021-05-05</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 14 april justerades.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 691
          </note>
          <note>
            Till riksdagen
          </note>
          <note>
            Interpellation 2020/21:691 Brister i smittspårningen
          </note>
          <note>
            av Johan Hultberg (M)
          </note>
          <note>
            Interpellationen kommer att besvaras fredagen den 28 maj 2021.
          </note>
          <note>
            Skälet till dröjsmålet är tillfälligt förhinder att närvara i
            kammaren.
          </note>
          <note>
            Stockholm den 3 maj 2021
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2020/21:698
          </note>
          <note>
            Till riksdagen
          </note>
          <note>
            Interpellation 2020/21:698 Hårdare reglering av handel med metallskrot
          </note>
          <note>
            av Eric Palmqvist (SD)
          </note>
          <note>
            Interpellationen kommer att besvaras fredagen den 28 maj 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 3 maj 2021
          </note>
          <note>
            Näringsdepartementet
          </note>
          <note>
            Ibrahim Baylan (S)
          </note>
          <note>
            Enligt uppdrag
          </note>
          <note>
            Annica Sandberg
          </note>
          <note>
            Expeditionschef
          </note>
          <note>
            Interpellation 2020/21:699
          </note>
          <note>
            Till riksdagen
          </note>
          <note>
            Interpellation 2020/21:699 Marknadshandlarnas situation och pandemilagstiftningen
          </note>
          <note>
            av Eric Palmqvist (SD)
          </note>
          <note>
            Interpellationen kommer att besvaras fredagen den 28 maj 2021.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Stockholm den 3 maj 2021
          </note>
          <note>
            Näringsdepartementet
          </note>
          <note>
            Ibrahim Baylan (S)
          </note>
          <note>
            Enligt uppdrag
          </note>
          <note>
            Annica Sandberg
          </note>
          <note>
            Expeditionschef
          </note>
          <note>
            § 3 Anmälan om granskningsrapport
          </note>
          <note>
            Tredje vice talmannen anmälde att följande granskningsrapport
            hade kommit in från Riksrevisionen och överlämnats till utbildningsutskottet
            :
          </note>
          <note>
            RiR 2021:13 Yrkeshögskolan – ambitioner, styrning och uppföljning
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:184 till skatteutskottet
          </note>
          <note>
            2020/21:187 till miljö- och jordbruksutskottet
          </note>
          <note>
            2020/21:189 till näringsutskottet
          </note>
          <note>
            Motioner
          </note>
          <note>
            2020/21:4034 till finansutskottet
          </note>
          <note>
            2020/21:4019, 4031– 4033 och 4035 till finansutskottet
          </note>
          <note>
            2020/21:4013, 4018, 4022 och 4025 till socialförsäkringsutskottet
          </note>
          <note>
            2020/21:4005, 4009, 4010, 4024 och 4029 till civilutskottet
          </note>
          <note>
            2020/21:3982, 4006, 4014, 4027 och 4030 till socialförsäkringsutskottet
          </note>
          <note>
            § 5 Fortsatt giltighet av lagen om tillfälliga smittskyddsåtgärder
            på serveringsställen
          </note>
          <note>
            Socialutskottets betänkande 2020/21:SoU34
          </note>
          <note>
            Fortsatt giltighet av lagen om tillfälliga smittskyddsåtgärder
            på serveringsställen (prop. 2020/21:107)
          </note>
          <note>
            föredrogs.
          </note>
          <note>
            Anf. 1 PER RAMHORN (SD):
          </note>
          <note>
            Fru talman! Den 3 mars förra året fick Sverige sitt första dödsfall
            kopplat till covid-l9. I dag, ett år och två månader senare, är
            det över 14 000 människor som har fått sätta livet till här i
            Sverige. Det här är naturligtvis en oerhörd tragedi och ett misslyckande
            för hela vårt samhälle som kommer att sätta djupa spår under lång
            tid framöver.
          </note>
          <note>
            Fru talman! Vi ska i dag ta ställning till fortsatt giltighet
            av lagen om tillfälliga smittskyddsåtgärder på serveringsställen.
            Regeringen har föreslagit att lagen ska fortsätta att gälla till
            slutet av september 2021. Lagen är alltså tidsbegränsad och har
            förlängts en gång tidigare.
          </note>
          <note>
            Fru talman! Eftersom pandemin nu fortgår med full kraft och Sverige
            har Europas högsta smittspridning i samhället, vilket innebär
            att sjukvården är under mycket hård press, är det viktigt att
            den tillfälliga lagen förlängs. Det är något som vi sverigedemokrater
            ställer oss bakom, inte för att vi anser att det är optimalt att
            fortsätta att lägga restriktioner på bransch ­ er och verksamheter
            som redan har drabbats hårt under pandemin utan för att vi anser
            att det är nödvändigt för att trycka tillbaka den stora smittspridningen
            i samhället.
          </note>
          <note>
            Just det här, fru talman, att trycka tillbaka smittspridningen
            i samhället, är något som regeringen och ansvariga myndigheter
            har misslyckats med. Det är faktiskt de som bär ansvaret för hur
            situationen ser ut i Sverige i dag. När andra länder, inte minst
            våra nordiska grannländer, börjar ta bort sina restriktioner måste
            Sverige tyvärr förlänga sina restriktioner.
          </note>
          <note>
            Fru talman! Vi ser dock en del brister som vi anser bör åtgärdas
            i lagförslaget. Vi anser att tillämpningen hade fungerat bättre
            om regeringens förslag hade innehållit de åtgärder som finns i
            vår följdmotion. Jag ska ta upp några exempel här.
          </note>
          <note>
            När man beslutar om att ta fram smittskyddsåtgärder är det viktigt
            att ha en bra och öppen dialog med myndigheter och relevanta branscher,
            inte minst i dessa tider. Därför är det angeläget att både föreskrifter
            och allmänna råd tas fram i nära samarbete med dem som driver
            restauranger, kaféer och serveringsställen – allt för att för
            att man ska kunna se till att lagen blir så förutsägbar som möjligt
            för alla inblandade. Den kommer då också att bli mer effektiv
            ur ett smittskyddsperspektiv.
          </note>
          <note>
            Dessutom, fru talman, anser vi att det bör finnas fler möjligheter
            att göra mer lokala och regionala anpassningar beroende på pandemin
            och smittläget för tillfället. Det skulle innebära större tilltro
            till åtgärderna om de var mer kopplade till hur det ser ut med
            smittspridning på ett visst ställe i landet. Som vi vet skiljer
            det sig åt beroende på var i landet man befinner sig.
          </note>
          <note>
            Fru talman! Den föreslagna lagen kommer att innebära negativa
            eko ­ nomiska konsekvenser för restauranger, kaféer och serveringsställen,
            oftast på grund av dröjsmål med utbetalningar av ersättningar.
            Det kan natur ­ ligtvis få stora konsekvenser för företag och
            verksamheter.
          </note>
          <note>
            Det är därför viktigt att det skapas både förutsägbarhet för
            branschen och förutsättningar för riksdagen att snabbt fatta beslut
            om nödvändiga ersättningar. Vi anser därför att riksdagen bör
            understryka behovet av att regeringen i anslutning till beslut
            som drabbar enskilda skyndsamt redovisar vilka åtgärder som är
            nödvändiga för att ge stöd till branscher som påverkas. Huvudregeln
            bör vara att man föreslår en kompensation till enskilda som drabbas
            ekonomiskt. På så sätt kan vi få ett regelverk som inger förtroende
            och som fungerar för alla berörda.
          </note>
          <note>
            Till sist, fru talman, vill jag säga att detta ärende ändå visar
            att berörda branscher ganska snabbt kan ställa om och fungera
            i en väldigt svår och utsatt situation. Det ska de ha stort beröm
            för. Men vi från riksdagen måste också göra vår del för att säkerställa
            att branscherna kan göra detta på bästa sätt.
          </note>
          <note>
            Jag yrkar bifall till vår reservation 2.
          </note>
          <note>
            Anf. 2 SOFIA NILSSON (C):
          </note>
          <note>
            Fru talman! Nästan 1 000 jobb i Gävleborg, över 1 600 jobb i
            Dalarna, 500 jobb på Gotland, över 2 000 jobb i Jönköping, 1 200
            jobb i Kalmar och 600 jobb i Jämtland – detta är, fru talman,
            bara ett litet axplock ur listan över antalet arbetstillfällen
            som har försvunnit under det senaste året.
          </note>
          <note>
            Många av dessa arbetstillfällen fanns inom restaurangbranschen,
            den bransch som i allra högsta grad berörs av det förslag till
            beslut som regeringen har lagt på bordet i dag och som vi nu ska
            besluta om.
          </note>
          <note>
            Att restaurangbranschen har drabbats otroligt hårt under pandemin
            tror jag att vi alla är ytterst medvetna och överens om. Få sektorer
            har drabbats hårdare av branschspecifika restriktioner än just
            restauranger och serveringsställen. Det är tuffa restriktioner
            som har begränsat verksamheterna i allt från hur många gäster
            man kan ha till hur långa öppettider man tillåts ha.
          </note>
          <note>
            Detta i kombination med att utbetalningen av de stöd som har
            utlovats har gått alldeles för långsamt har inneburit en enorm
            påfrestning för alla i branschen och har försatt onödigt många
            företag i kris. Nästan dagligen får vi berättelser till oss om
            hur restauranger, serveringsställen och familje ­ företag går
            i kras, för nu klarar man inte mer.
          </note>
          <note>
            Vid ett flertal tillfälle n har vi från Centerpartiet under pandemin
            framfört kritik till regeringen om att man måste se till att betala
            ut stöden. Pengarna finns i budget – se till att börja betala
            ut nu! Det är en katastrof att det fortfarande finns företag som
            väntar på att få stöden utbetalda, upp till ett halvår efter att
            ansökan har skickats in.
          </note>
          <note>
            Fru talman! De flesta människor och näringsidkare i det här landet
            har visat en väldigt stor tolerans och förståelse för de restriktioner
            och rekommendationer som finns. Det är rekommendationer och restriktioner
            som verkligen har varit nödvändiga. Jag tror att toleransen blir
            större om man kan förstå varför de finns och vilken nytta de gör.
            Då tror jag att man kan acceptera dem på ett helt annat sätt.
          </note>
          <note>
            Man måste tydligt kunna förstå kopplingen mellan hur smittläget
            ser ut och de restriktioner som införs. Restriktionerna måste
            hela tiden vara i balans med pandemins utveckling för att vi ska
            kunna trycka tillbaka smittan och hålla nere kurvan. För att skapa
            denna förståelse och tolerans gäller det att man från myndigheternas
            och regeringens sida är lyhörd och snabb – något som regeringen
            tyvärr inte har varit alla gånger under pandemin.
          </note>
          <note>
            Vid ett flertal tillfällen har vi från Centerpartiet påpekat
            vikten av att göra rätt insats vid rätt tillfälle samt att man
            måste föra en aktiv och regelbunden dialog med de företag och
            branscher som är drabbade – allt för att kunna reglera och ändra
            just utifrån utvecklingen av pandemin.
          </note>
          <note>
            Jag upplever, precis som många företagare också gör, att regeringen
            inte har hörsammat uppmaningen om dialog i den utsträckning som
            hade behövts. Både Visita och Företagarna har i sina remissyttranden
            framfört att det behövs ett aktivt arbete i dialog med näringen
            för när och hur förändringar ska ske och restriktioner införas.
          </note>
          <note>
            Fru talman! Människors hälsa och välmående måste naturligtvis
            alltid sättas i främsta rummet, och de restriktioner och regleringar
            som har in ­ förts har som sagt varit väldigt viktiga för att
            motverka spridningen av covid-19. Men samtidigt vill jag betona
            vikten av att man alltid mycket noggrant överväger nödvändigheten
            av olika typer av restriktioner samt omfattningen av och innehållet
            i dem. Likaså är det viktigt att vi löpande omprövar och bedömer
            om det är möjligt att lätta på några restriktioner. Så snart regler
            som på olika sätt begränsar eller hindrar verksamheterna inte
            längre kan motiveras måste de upphävas.
          </note>
          <note>
            I den fas i pandemin vi är i nu är det svårt att avgöra hur den
            kommer att utvecklas. Just nu, i detta läge, behöver vi fortsatt
            skarpa restriktioner med tanke på den stora smittspridning som
            fortfarande sker i samhället. Men hur läget ser ut om fyra månader
            är svårt att säga.
          </note>
          <note>
            Just nu vaccinerar vi vår befolkning i så hög takt som det bara
            går. Regeringens mål är att alla äldre än 65 år ska ha fått minst
            en dos den 16 maj. Alla över 18 år ska kunna erbjudas vaccination
            med minst en dos till den 15 augusti.
          </note>
          <note>
            Väger jag samman alla de olika ställningstaganden som jag har
            talat om – att vi måste ta hänsyn till pandemins utveckling, att
            restriktionerna har en enormt stor negativ påverkan på branschen
            samt att man bör ha en tätare kommunikation och justera restriktioner
            i dialog med näringen – anser jag och Centerpartiet att det är
            för tidigt att ta ställning till att förlänga lagen i ytterligare
            fyra månader.
          </note>
          <note>
            Fru talman! Jag anser att en eventuell förlängning måste kunna
            ske i bättre relation till den verkliga utvecklingen. Därför föreslår
            Centerpartiet att lagen förlängs bara till och med den 30 juni
            2021, vilket är i linje med de statliga stöden till företag som
            påverkas av restriktionerna. Visar det sig sedan i juni att vi
            behöver fatta andra beslut gör vi naturligtvis det. Men att inskränka
            grundlagsfästa fri- och rättigheter i onödan är inget som vi i
            Centerpartiet ställer oss bakom.
          </note>
          <note>
            Med detta yrkar jag bifall till reservation 1.
          </note>
          <note>
            Anf. 3 ACKO ANKARBERG JOHANSSON (KD):
          </note>
          <note>
            Fru talman! Tillfälliga lagar ska vara tillfälliga, inte minst
            de lagar som påverkar människors möjlighet till försörjning och
            lagar som inskränker demokratiska fri- och rättigheter. Därför
            är bedömningen av proportiona ­ litet avgörande för varje beslut
            som vi tar under pandemin.
          </note>
          <note>
            Den förlängning från juni till och med september som regeringen
            nu föreslår är nödvändig, menar vi kristdemokrater, mot bakgrund
            av den fortsatta smittspridningen och att vaccineringen ännu inte
            kommit så långt sett till helheten av befolkningen. Men vi kristdemokrater
            vill understryka att lagen måste användas på ett ändamålsenligt
            sätt. Begränsningar ska användas endast där de har effekt och
            där det är proportionerligt i förhållande till de konsekvenser
            som uppstår i och med begränsningen.
          </note>
          <note>
            Näringsidkare gör vad de kan för att se till att avstånd hålls
            och ordnar sina verksamheter på ett smittsäkert sätt. Det vill
            näringsidkare göra. Enkelt uttryckt: Blir kunderna sjuka går de
            inte på restauranger eller kaféer. Det finns alltså goda skäl
            för alla att ordna verksamheterna så att avstånd hålls, liksom
            annat som minskar risken för smitta.
          </note>
          <note>
            Under det år som gått är det min uppfattning att det har fungerat.
            Den som driver ett serveringsställe har vidtagit åtgärder. Ibland
            finns det skäl för ansvarig tillsynsmyndighet att komma med goda
            råd och ibland skarpare påpekanden. Någon gång finns det också
            skäl att komma med allvarliga anmärkningar. Men sammantaget är
            det stora förändringar som har skett på alla serveringsställen
            för att hantera pandemin. Man har följt lagen och minskat risken
            för smitta, men det har fått konsekvenser. Verksamheternas ägare
            har drabbats, och verksamheternas anställda har drabbats. Och
            de har drabbats hårt av pandemin. Jobb och livsverk går förlorade.
            Det är mycket allvarligt, och därför måste de åtgärder som vi
            använder för att bekämpa coronaviruset vara ändamålsenliga och
            proportionerliga.
          </note>
          <note>
            Fru talman! Vi måste också ge ekonomisk ersättning till dem som
            påverkas av denna lag liksom av pandemilagen. Det är självklart
            att vi måste vidta åtgärder för att minska risken för smitta.
            Men de som drabbas av konsekvenserna måste också ges en ekonomisk
            ersättning, inte bara i allmä n na utfästelser utan pengar till
            kontot så att de klarar sig. Det gäller arbetstagare, och det
            gäller den som äger företag. Vi kristdemokrater saknar bestämmelser
            kring ekonomisk ersättning. Ingripande åtgärder bör alltid följas
            av principer för ekonomisk ersättning.
          </note>
          <note>
            Fru talman! Fatta beslut i rätt tid! Ungefär så brukar regeringen
            uttrycka sig när de berättar om sin strategi, det vill säga vad
            de gör för att hålla nere smittan. Rätt beslut i rätt tid kan
            fungera om man är transparent med underlagen för beslut. Vilka
            är skälen till den ena eller andra begränsningsåtgärden? Hur ser
            prognoser och bedömningar ut? Tyvärr är det sällan som regeringen
            berättar det, mer än allmänna formuleringar om att vi är drabbade
            av sars-coronavirus-2 och att sjukvården är hårt belastad. Det
            är korrekt. Coronaviruset härjar. Sjukvården är fort farande mycket
            hårt belastad, och vi har en stor smittspridning. Men det är allmänt
            hållet. Jag menar att det krävs mer specifik information om läget.
          </note>
          <note>
            Fru talman! Vi kristdemokrater har under hela pandemin återkommande
            lyft fram behovet av transparens kring underlag för beslut. Vet
            vi varför en åtgärd behövs ökar också följsamheten. Det är något
            som är mycket viktigt när vi arbetar mer med tillit än förbud,
            vilket är en klok väg. Det är rimligt att förlänga lagens giltighet
            så att regeringen har verktyg för att behålla de begränsningar
            som kan anses ändamålsenliga. Regeringen ska också göra lättnader
            på ett träffsäkert sätt när så är möjligt under denna tidsperiod.
          </note>
          <note>
            Vi står också inför en eventuell förlängning av den så kallade
            pandemi ­ lagen. Den innehåller betydligt mer ingripande åtgärder
            avseende fri- och rättigheter än den lag som i dag är föremål
            för riksdagens beslut. Inför överväganden om en eventuell förlängning
            av pandemilagen krävs, på rik ­ tigt, underlag som visar vilka
            bedömningar som kan antas för smittsprid ­ ning, vaccinationer,
            mutationer, smittspårning och testning under hösten och vintern.
            Det krävs alltså överväganden av vilka bedömningar som re ­ geringen
            gör utifrån dessa.
          </note>
          <note>
            Fru talman! Sammantaget yrkar jag bifall till utskottets förslag
            och vill uppmärksamma att vi har lämnat ett särskilt yttrande
            i ärendet tillsammans med Moderaterna.
          </note>
          <note>
            Anf. 4 DAG LARSSON (S):
          </note>
          <note>
            Fru talman! Jag längtar efter normalitet. Jag längtar efter det
            liv som jag hade innan pandemin slog till. Jag längtar efter att
            få gå på fest. Jag längtar efter att få gå på krogen med många
            av mina vänner. Jag längtar efter normalitet och glädje, fru talman.
          </note>
          <note>
            Men jag längtar också efter en normalitet i livets sorger och
            bekymmer. I fredags var jag begravningsofficiant på Skogskyrkogården
            för en god väns mor och kunde konstatera att bara ett dussin personer
            fick vara närvarande vid denna begravning. Jag längtar efter en
            värld där vi också kan få sörja tillsammans på ett normalt sätt.
          </note>
          <note>
            Denna pandemi är fruktansvärd. Den har krävt alldeles för många
            liv, och den kräver alldeles för mycket av svensk sjukvård. Ungefär
            2 000 människor vårdas just nu på svenska sjukhus på grund av
            denna pandemi. Vi kan bara konstatera att vi inte vet vad som
            kommer att ske framöver. Vi lever med mycket stor osäkerhet om
            hur denna pandemi kommer att slå i framtiden. Många som under
            den första vågen utropade att de klarade detta galant ångrar sig
            bittert i dag när de drabbas av stora dödstal. Risken för mutationer
            som slår ut vaccinationerna är överhängande så länge vi inte lyckas
            vaccinera merparten av jordklotets befolkning. Det finns risk
            för att vi bli tvungna att omvaccinera oss flera gånger. Det är
            värt att tänka på.
          </note>
          <note>
            Det är därför som vi har alla dessa restriktioner, inte därför
            att myndigheter eller regeringen tycker att det är roligt. Vi
            har restriktionerna därför att det tyvärr är alldeles nödvändigt.
          </note>
          <note>
            Fru talman! Är det så att regeringen och myndigheterna försöker
            göra livet extra besvärligt just för svenska restauranger, svenska
            pubar och svenskt nöjesliv? Är de ensamma i sitt sätt att göra
            livet besvärligt just för besöksnäringen och restaurangnäringen?
            Nej, så är inte fallet.
          </note>
          <note>
            Jag ringde till Info Norden, Nordiska ministerrådets informationskanal,
            och frågade hur läget är just nu i de nordiska länderna. Det visade
            sig att man i Danmark, som hade alla restauranger helstängda från
            den 16 december och började öppna dem i april, fortfarande har
            kvar restriktioner. Man får gå på krogen, men bara om man kan
            uppvisa ett coronapass – ett certifikat. Man har serveringsstopp,
            och bord måste bokas i förväg – minst en halvtimme innan. Finland,
            som nästan inte alls har drabbats av pandemin, har regionala restriktioner.
            Och i Helsingfors, som faktiskt är nästan förskonat jämfört med
            Stockholmsregionen, stänger restaurangerna klock ­ an sju. Och
            barerna stänger redan klockan sex. Det är drakoniskt hårda restriktioner
            mot restaurangnäringen i en storstadsregion som nästan inte alls
            är drabbad av pandemin.
          </note>
          <note>
            Norge, som också varit förskonat, har regionala restriktioner.
            I Oslo är restaurangerna stängda, och endast takeaway är tillåtet.
          </note>
          <note>
            På Island, som också varit väldigt skyddat, stänger allt klockan
            21.
          </note>
          <note>
            Våra nordiska grannar har alltså slagit till ännu hårdare mot
            restaurangnäringen – väl värt att tänka på för alla dem som kritiserar
            Sverige för att vi har varit för milda och väl värt att tänka
            på i den debatt som pågår just nu. Våra grannar inser att det
            är nödvändigt att ha viss uppsikt och kontroll när folk går ut
            och roar sig, blir glada och glömmer restriktionerna för närhet.
          </note>
          <note>
            Jag och regeringen inser också att detta tär på restaurangernas
            och krogarnas ekonomi. Det är därför man har vidtagit exceptionella
            stödåtgärder. Åtskilliga miljarder har satsats på att försöka
            rädda sysselsättningen i denna bransch, och regeringen är beredd
            att satsa ytterligare pengar om och när det behövs.
          </note>
          <note>
            Fru talman! Jag längtar verkligen efter att få gå ut på krogen
            igen och sitta där länge tillsammans med mina vänner. Det är en
            del av det som skapar mitt sociala liv. Jag hoppas att vi alla
            snart ska få återgå till normalitet. Ingen vill ha det som råder
            just nu. Men låt oss inte heller vara naiva – denna pandemi är
            förskräcklig.
          </note>
          <note>
            Jag yrkar bifall till utskottets förslag.
          </note>
          <note>
            Anf. 5 JOHAN HULTBERG (M):
          </note>
          <note>
            Fru talman! Vi befinner oss i ett läge i pandemin där det är
            enkelt att känna oro men samtidigt hopp – oro över att Sverige
            har bland den högsta smittspridningen i Europa, över att intensivvården
            kämpar med ett väldigt stort antal patienter och över hur länge
            personalen inom svensk hälso- och sjukvård ska stå pall för det
            extraordinära tryck och den extraordinära arbetsbelastning som
            de nu har haft i över ett års tid.
          </note>
          <note>
            Samtidigt, fru talman, ljusnar det i tunneln. Det finns hopp
            om en bättre morgondag och om att vaccinationerna, som nu äntligen
            har tagit fart, kommer att rädda många liv, minska trycket på
            sjukvården, hejda smittspridningen och därmed skapa förutsättningar
            för att vi ska kunna lätta på restriktioner och rekommendationer.
            Det finns hopp om att ekonomin ska återhämta sig och att vardagen
            mer ska återgå till det normala.
          </note>
          <note>
            Fru talman! Jag har sagt det många gånger förr i denna kammare
            under det senaste året: Regeringen får däremot inte bara hoppas
            och luta sig tillbaka. Regeringen måste ha beredskap för en fortsatt
            stor smittspridning och säkerställa att man har verktyg för att
            kunna hantera olika scenarier. Därför säger vi moderater ja till
            regeringens förslag om att nu förlänga lagen om tillfälliga smittskyddsåtgärder
            på serveringsställen till utgången av september.
          </note>
          <note>
            Vi moderater har sedan pandemin började drivit linjen att smittan
            ska stoppas men jobb och företag räddas. Därför är det viktigt
            inte bara att regeringen har verktyg för att begränsa smittspridningen
            utan också att man från regeringens sida använder verktygen med
            omdöme och inte minst att företag och verksamheter som drabbas
            och tar skada när verktygen används får kompensation.
          </note>
          <note>
            Restaurangbranschen har under pandemin fått ta en oproportionerligt
            stor smäll i jämförelse med andra branscher och samhället i stort.
            Detta har huvudsakligen två orsaker: För det första regeringens
            saktfärdighet när det gäller att ta fram en bred pandemilag som
            omfattar olika verksamheter och inte enbart restaurangbranschen,
            för det andra regeringens oförmåga, och ibland tyvärr, tror jag,
            ovilja att få på plats stödsystem som är anpassade för restaurangbranschens
            speciella förutsättningar.
          </note>
          <note>
            I propositionen som vi nu debatterar konstaterar regeringen att
            förlängningen av lagens giltighetstid innebär fortsatta inskränkningar
            i egendomsskyddet och näringsfriheten. Lagen innehåller viktiga
            övergripande bestämmelser om att den som driver ett serveringsställe
            ska ta ansvar för att utforma verksamheten så att smittspridning
            kan förhindras. Den som driver ett serveringsställe ansvarar för
            att säkerställa att trängsel kan undvikas och att gästerna kan
            hålla avstånd till varandra.
          </note>
          <note>
            Men lagen ger också regeringen, eller den myndighet som regeringen
            bestämmer, bemyndigande att meddela ytterligare föreskrifter om
            smittskyddsåtgärder. Exempel på sådana ytterligare föreskrifter
            är det näringsförbud som i praktiken gäller för restaurangbranschen
            kvällstid. När regeringen vidtar den typen av väldigt långtgående
            inskränkningar i näringsfriheten måste regeringen säkerställa
            att drabbade verksamheter får skälig kompensation. Det har en
            majoritet här i riksdagen, med Moderaterna i spetsen, varit mycket
            tydlig med och krävt.
          </note>
          <note>
            Fru talman! Tyvärr är det bara att konstatera att de stöd som
            i dag finns på plats som sagt är illa anpassade för restaurangbranschen
            samt att utbetalningarna, som tidigare talare har varit inne på
            här i talarstolen, kommer alldeles för sent. Företag i akut kris
            tvingas i dag vänta i en, två, tre, fyra, fem, sex, ja kanske
            uppemot åtta månader innan man får stöd utbetalade. Det håller
            inte. Stöden måste betalas ut mycket snabbare. Därför har vi moderater
            föreslagit att stöd ska utbetalas inom fyra veckor.
          </note>
          <note>
            Just nu bereds också ett annat, för restaurangbranschen oerhört
            viktigt, förslag från oss i Moderaterna, nämligen det om att lönekostnader
            ska inkluderas i omställningsstödet för företag som inte kan kompensera
            lägre intäkter med att permittera personal. En restaurang kan
            inte skicka hem all sin personal och samtidigt hålla öppet. Därför
            behövs den förändring av omställningsstödet som Moderaterna har
            föreslagit.
          </note>
          <note>
            Med en snabb vaccination, träffsäkra restriktioner och rekommenda
            ­ tioner samt bättre utformade krisstöd och en tidsgaranti för
            utbetalning in ­ om fyra veckor kan vi stoppa coronasmittan och
            samtidigt rädda jobb och företag i restaurangbranschen. Detta
            driver Moderater na .
          </note>
          <note>
            Anf. 6 KARIN RÅGSJÖ (V):
          </note>
          <note>
            Fru talman! Sverige har inte haft någon total lockdown, även
            om jag har hört vissa politiker småprata om det. Däremot har vi
            väldigt tydliga rekommendationer, som vi har varit hyfsat duktiga
            på att följa, och nu genom pandemilagen även tydliga regler som
            är lagstadgade. Vi har styrt om, för det handlar om människor,
            om oss, och hur vi beter oss. I många länder med långvarig lockdown
            har smittspridningen inte minskat över tid utan gått upp och ned,
            precis som här.
          </note>
          <note>
            Hade vi haft en bättre rustad äldreomsorg och en sjukvård med
            luft i systemen hade vi haft mycket bättre resultat. Det handlar
            ju också om detta – inte sant?
          </note>
          <note>
            Så många människor, fru talman, har påverkats av covid-19. Jag
            tänker på de äldre, som först nu lite försiktigt kan gå ut och
            röra sig i samhället. Jag tänker på alla barn och unga som studerat
            på distans. Många barn som har haft skolan som frizon och kanske
            ett hem som varit hotfullt har farit väldigt illa. Jag tänker
            på alla unga vuxna som har satt livet på vänt. Festerna är borta
            och kroglivet nedkrympt till ett minimum. Många har suttit själva
            i ett studentrum månad efter månad, och det har varit nedbrytande.
            Vi andra har blivit soffpersoner.
          </note>
          <note>
            Fru talman! Jag saknar middagarna ute, även om en och annan middag
            har ätits ute. Jag saknar kroghänget på Söders Hjärta. Jag är
            ju stockholmare, som ni hör, och anser att en stad utan krogar
            och utan barliv blir megatrist även för oss 60-plussare.
          </note>
          <note>
            Det är likadant i hela Sverige. Vi vill vara på krogen, oavsett
            om vi bor i Ystad eller Haparanda, och krogbranschen är mycket
            viktig. Men, fru talman, det är precis som Dag Larsson sa tidigare:
            Det är bara att titta på våra nordiska grannländer eller på Frankrike,
            Italien och Portugal och se hur krogbranschen har drabbats. Man
            har stängt ned. Vi är inte unika.
          </note>
          <note>
            Restaurangbranschen är ju väldigt hårt drabbad av detta. Jag
            tänker på alla familjekrogar som har fått hanka sig fram, med
            risk för konkurs. Jag tänker på krogarna i Gamla stan som vi äter
            lunch på. Jag hoppas att de fixar det här; jag har alltid ett
            samtal med dem när jag går in och hämtar maten. Jag vill genom
            detta skicka en hälsning till Rodolfino och Shogun. Jag hoppas
            också, fru talman, att turisterna kommer tillbaka till Stockholm
            och till Gamla stan.
          </note>
          <note>
            Självklart finns det en risk med att ha krogarna öppna länge;
            det handlar specifikt om partykrogar. De krogar jag äter på har
            dock haft koll och anpassat verksamheten till covid-19 – de har
            varit jätteduktiga på det, tycker jag.
          </note>
          <note>
            Vi hoppas att krogarna kan öppna igen. Det handlar ju om oss
            och hur vi beter oss – om att vi fortsätter att hålla avstånd
            och bete oss som i en pandemi. Det handlar också om att vi vaccinerar
            oss och om att vaccinet klarar mutationerna. Vi måste vara förberedda.
            I Stockholm säger vi så här: Vi hoppas på det bästa och förbereder
            oss på det värsta.
          </note>
          <note>
            Vi har fortfarande en väldigt hög smittspridning. Belastningen
            på sjukvården är extrem och har varit det i 14 månader, med 12-timmarspass
            och 16-timmarspass för personalen. Jag tänker på alla som arbetar
            inom sjukvården. Tänk på dem, även ni andra, och på att sjukvården
            inte pallar så mycket mer.
          </note>
          <note>
            Vi ska inte stänga ned mer än nödvändigt. Vi ska bara göra det
            som måste göras – inte en inskränkning i onödan. Men så länge
            bara 21,9 procent av befolkningen i Region Stockholm har vaccinerat
            sig – detta är en jumboplats jag inte är stolt över – är vi inte
            riktigt hemma. Detta handlar om hur man får igång vaccineringen
            och hur vi kan stoppa mutationerna. I Värmland har 39,2 procent
            vaccinerat sig, så det ser lite olika ut. Dessa siffror kommer
            från den 30 april.
          </note>
          <note>
            Folkhälsan måste gå före. Det är ytterst viktigt att vi håller
            på de regler vi har och att vi vaccinerar oss – det är detta som
            är A och O – så att vi inte sitter där med mutationer i september.
          </note>
          <note>
            Jag yrkar bifall till utskottets förslag och avslag på alla motioner.
          </note>
          <note>
            Anf. 7 LINA NORDQUIST (L):
          </note>
          <note>
            Fru talman! Jag ska fatta mig någorlunda kort. Det är inte över
            än. Smittan sveper fortfarande omkring oss. Sjukvården går på
            knäna. Människor är utmattade och får fortfarande inte komma hem
            till sina familjer så mycket som de borde kunna göra.
          </note>
          <note>
            Vårt land befinner sig i en extraordinär situation. Smittspridningen
            är mycket hög i stora delar av landet, fru talman, och det går
            inte att säkert veta när detta är över. Vi ser ju ett ljus. Vi
            ser att det kommer en annan tid – en bättre tid – men vi vet också
            att det inte är över ännu.
          </note>
          <note>
            Så snart det är möjligt, fru talman, måste vi öppna detta samhälle
            igen. Vi behöver det för att själva må bra, för att kunna fika
            med vänner och släktingar och för att kunna ha födelsedagskalas
            på restauranger och nattklubbar. Vi behöver det absolut för att
            människor ska kunna gå till ett jobb – för att företagen och deras
            anställda ska kunna göra vår vardag roligare och samtidigt finansiera
            välfärden och det gemensamma skyddsnätet.
          </note>
          <note>
            Vi måste förstås göra det därför att restriktioner inte ska vara
            ett normalinslag. Det ska inte vara det vanliga sättet vi lever
            våra liv på – självklart inte. Vi måste öppna så fort det går.
          </note>
          <note>
            Men den tiden är inte här än, fru talman. Detta handlar om liv
            och hälsa. Det handlar om att vi måste hålla ihop nu. Denna lag
            säger just att vi måste hålla i, hålla ut och hålla avstånd lite
            till. Samtidigt måste naturligtvis de som får den allra hårdaste
            smällen av denna lag få ersättning för de enorma uppoffringar
            de faktiskt gör.
          </note>
          <note>
            Jag vill yrka bifall till förslaget i betänkandet. Jag hoppas
            att det vi lever i just nu blir så kortvarigt som möjligt, men
            jag tycker också att det är helt nödvändigt att vi ser att extraordinära
            situationer kräver extraordinära lagar.
          </note>
          <note>
            Anf. 8 NICKLAS ATTEFJORD (MP):
          </note>
          <note>
            Fru talman! Jag tycker att den svenska vägen genom denna pandemi
            har varit väl avvägd. Vi kommer säkert att i efterhand kunna konstatera
            att man kunde ha gjort väldigt många saker annorlunda, men det
            är ju en lyx som den som tittar bakåt kan ägna sig åt.
          </note>
          <note>
            Grunden, eller kärnan, och den röda tråden i vägen framåt har
            varit att pressa ned kurvan, som det heter. Vad är då kurvan?
            Kurvan är egentligen inte antalet smittade, utan kurvan är belastningen
            på svensk hälso- och sjukvård.
          </note>
          <note>
            Vad är belastning? Jo, belastning är patienter. Patienterna kan
            vara individer med svår covid. De kan också ha hamnat där på grund
            av att de har blivit påkörda av någon som varit rattonykter, på
            grund av att de har blivit misshandlade en sen kväll i krogkön
            eller på grund av någonting annat.
          </note>
          <note>
            Fru talman! Om vi ska vara ärliga finns det väldigt många trevliga
            saker med alkohol. Det är en del av vår kultur. Det är en del
            av vår utveckling mot att få väldigt bra och fina restauranger
            och ett jättefint utbud av trevliga kulinariska upplevelser.
          </note>
          <note>
            Men det är också någonting som har en baksida. Vi vet att våra
            akutintag varje normal helg – alltså när det inte är pandemi –
            fylls av människor som hamnar där på grund av alkohol. De hamnar
            där på grund av att deras medmänniskor har tappat spärrar, har
            tappat omdömet och i grund och botten har tappat respekten för
            sina medmänniskor. Merparten av dem som misshandlas och merparten
            av olyckorna och trafikolyckorna har alkohol som en gemensam nämnare.
          </note>
          <note>
            Därför är denna restriktion viktig. Detta är ett sätt att hålla
            nere kurvan. Kurvan består av patienter, och för de sjuksköterskor
            och undersköterskor som sliter på intensivvårdsavdelningarna med
            att hålla människor vid liv är det helt ointressant om patienten
            har hamnat där på grund av covid eller på grund av någonting annat.
            Det här är ett sätt att hålla nere kurvan, precis som alla andra
            restriktioner.
          </note>
          <note>
            Detta är kanske också en av anledningarna till att vi och många
            andra länder – i princip alla länder – har valt att gå den här
            vägen. Man vet att alkohol påverkar omdömet och människors förmåga
            att hålla sig till restriktionerna. Därför är det viktigt.
          </note>
          <note>
            Detta är huvudsaken i det beslut vi ska fatta. En bisak är att
            väldigt många människor som driver företag drabbas på ett oproportionerligt
            hårt sätt. Detta är någonting som måste hanteras, och det hanteras
            också. Det kan säkert göras bättre. Det finns myndigheter och
            andra statliga förvalt ­ ningar som behöver skärpa till rutinerna
            för utbetalningar av stöd och så vidare. Men det är ändå en bisak.
            Huvudsaken är att vi fortsätter att pressa ned kurvan och håller
            den nere, för en imploderad svensk hälso- och sjukvård är systemfarlig
            och kommer att riskera ännu fler människoliv än i dagsläget.
          </note>
          <note>
            Med detta sagt önskar jag att pandemin försvinner, så att vi
            kan gå tillbaka till något normalt. Men jag vill också yrka bifall
            till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 6 Lag om estetiska kirurgiska ingrepp och estetiska injektionsbehandlingar
          </note>
          <note>
            Socialutskottets betänkande 2020/21:SoU22
          </note>
          <note>
            Lag om estetiska kirurgiska ingrepp och estetiska injektionsbehandlingar
            (prop. 2020/21:57) föredrogs.
          </note>
          <note>
            Anf. 9 CLARA ARANDA (SD):
          </note>
          <note>
            Fru talman! Låt mig inleda med att säga att Sverigedemokraterna
            verkligen välkomnar det förslag till reglering av estetiska kirurgiska
            ingrepp och estetiska injektionsbehandlingar som vi i dag ska
            debattera. Det är efterlängtat.
          </note>
          <note>
            I propositionen föreslår regeringen särskilda kompetenskrav för
            den som utför estetiska kirurgiska ingrepp och behandlingar. Sverigedemokraterna
            menar att det är hög tid att införa dessa kompetenskrav.
          </note>
          <note>
            Plastikkirurgiska ingrepp och injektioner med fillers eller botox
            kan innebära allvarliga risker. Det kräver därför av helt uppenbara
            skäl att utföraren har en god medicinsk kompetens.
          </note>
          <note>
            Det finns ett solklart behov av en mer ändamålsenlig och tydlig
            reglering av estetiska behandlingar. Det har länge varit något
            som efterfrågats av branschorganisationer, myndigheter och inte
            minst de individer som genomgår den här typen av behandlingar
            och ingrepp.
          </note>
          <note>
            En annan avgörande del i förslaget är att estetiska kirurgiska
            ingrepp och estetiska injektionsbehandlingar inte ska få utföras
            på någon som inte har fyllt 18 år och att den som utför ingreppet
            eller behandlingen också ska försäkra sig om att den som avser
            att genomgå ett ingrepp eller en behandling har fyllt 18 år.
          </note>
          <note>
            Coronapandemin har haft många effekter på oss som individer och
            på samhället i stort. En något oväntad effekt har dock varit en
            ökad global trend vad gäller skönhetsingrepp, en så kallad zoom
            boom. Det sägs vara ett resultat av att människor sitter i videomöten
            och uppmärksammar sitt utseende på ett helt annat sätt. En ytterligare
            förklaring är att patienter nu har tid att genomgå plastikkirurgi
            i större utsträckning.
          </note>
          <note>
            En ökad efterfrågan på en oreglerad marknad är givetvis väldigt
            problematisk. Därför är det viktigt att vi kan få till en förändring
            som innebär en stärkt säkerhet för människors liv och hälsa. Vi
            sverigedemokrater är också övertygade om att detta kommer att
            vara ett lyft för seriösa aktörer inom branschen, som länge har
            påverkats negativt av den här situationen på marknaden.
          </note>
          <note>
            Fru talman! Det finns väldigt många skäl till att en utförare
            av estetiska behandlingar eller kirurgiska ingrepp ska ha adekvat
            medicinsk kompetens.
          </note>
          <note>
            Jag kan ta ett specifikt exempel. Injektion med filler är en
            behandling som kan orsaka tilltäppning av blodkärl. Det kan i
            sin tur medföra blindhet, lungskador eller till och med hjärnskador.
            Det innebär att det finns risk för den enskilde att drabbas av
            bestående skador och funktionsnedsättningar som alltså orsakats
            av en viss behandling. Den här risken kan dock minimeras. Det
            handlar i grund och botten om hur väl behandlingen utförs och
            om utföraren har den kompetens som krävs för att kunna hantera
            de problem och komplikationer som kan uppstå vid estetiska behandlingar.
            Kunskaper om risk för biverkningar och tidigare medicinska åkommor
            är därför också relevanta faktorer för att minimera förekomsten
            av skador och komplikationer. Utföraren måste därför ha fullgod
            kompetens för att kunna identifiera personer som är direkt olämpliga
            för estetiska behandlingar.
          </note>
          <note>
            Jag kan ta dysmorfofobi som ett annat exempel. Det är en psykiatrisk
            diagnos som bland annat innebär extrem utseendefixering. Individer
            som i övrigt har symtom med störd kroppsuppfattning, som exempelvis
            kan förekomma vid psykossjukdomar, är också väldigt angeläget
            att kunna identifiera, inte minst för att förhindra ett försämrat
            sjukdomstillstånd. Därför ska vi inte tumma på kompetenskravet.
            Personer med otillräckliga kunskaper och otillräcklig erfarenhet
            ska inte få utföra den här typen av ingrepp eller behandlingar.
            Patientsäkerheten måste alltid väga tyngst.
          </note>
          <note>
            Fru talman! Det faktum att lagförslaget inte inkluderar fler
            riskfyllda estetiska behandlingar är problematiskt. Det finns
            ett flertal estetiska behandlingar som inte återfinns i förslaget,
            behandlingar som kan innebära risker. Några utvalda exempel är
            laserbehandlingar, mekanisk och kemisk peeling och icke kirurgiska
            hårtransplantationer. Säkerheten vid utförandet av dessa eller
            andra behandlingar måste av patientsäkerhetsskäl utredas närmare.
            Därför menar vi att det fortfarande finns behov av att se över
            skärpta krav vad gäller särskild kompetens för samtliga estetiska
            behandlingar som vid bedömning kan anses utgöra en risk.
          </note>
          <note>
            Regeringen bör också överväga det faktum att den här typen av
            estetiska behandlingar i så hög grad som möjligt ska få utföras
            av utförare som uppfyller rimliga kompetenskrav. Därför bör en
            lämplig modell för ändamålet tas fram.
          </note>
          <note>
            Det här lagförslaget innehåller viktiga delar som kommer att
            öka skyddet för den enskildes liv och hälsa. I förslaget saknas
            dessvärre konsumentpolitiska åtgärder som klargör vad som händer
            ifall någon vill reklamera ett ingrepp eller en behandling, och
            det är givetvis också en viktig aspekt att lyfta fram. Detta är
            ett ytterligare bevis på att frågan som vi nu behandlar är komplex
            och att det finns fler aspekter i detta som vi menar behöver utredas
            vidare, vilket också är något som vi har lyft fram i vår följdmotion.
          </note>
          <note>
            Med detta sagt vill jag yrka bifall till Sverigedemokraternas
            reservation nummer 1 i betänkandet.
          </note>
          <note>
            Anf. 10 SOFIA NILSSON (C):
          </note>
          <note>
            Fru talman! Regeringen vill införa en lag om estetiska kirurgiska
            ingrepp och estetiska injektionsbehandlingar, en lag som är både
            efterlängtad och efterfrågad av seriösa aktörer i branschen.
          </note>
          <note>
            Under många år har frågan diskuterats och utretts. Jag tycker
            därför att det är bra att vi i dag kan komma till beslut om en
            lagstiftning som syftar till att göra branschen både säkrare och
            bättre för patienterna och för aktörerna.
          </note>
          <note>
            Sverige är i dag ett av få länder som faktiskt saknar reglering
            för estetiska kirurgiska ingrepp och estetiska injektionsbehandlingar,
            trots att det kräver medicinsk kompetens och kan innebära betydande
            hälsorisker för den enskilde. Andra länder runt om i världen häpnar
            och tycker att det är lite vilda västern i den här branschen i
            Sverige. Just från ett patientperspektiv är det därför en väldigt
            viktig lag. Men det är också en viktig lag för alla de seriösa
            utförare som nu faktiskt kan få en lag att luta sig mot.
          </note>
          <note>
            Centerpartiet tycker att lagförslaget i stora delar är bra och
            välkomnar som sagt att branschen nu ska regleras. Men det finns
            delar i den föreslagna lagstiftningen där vi inte delar regeringens
            bedömning. Därför har vi i Centerpartiet ett par reservationer,
            vilka jag återkommer till lite längre fram i mitt anförande.
          </note>
          <note>
            Fru talman! Skönhetsindustrin är en starkt växande marknad. Speciellt
            estetiska kirurgiska ingrepp och estetiska injektionsbehandlingar,
            till exempel plastikkirurgiska ingrepp och injektioner med fillers
            eller botox, har ökat otroligt mycket de senaste åren.
          </note>
          <note>
            Jag tänker ofta på hur noggranna vi är när vi ska bygga badrum
            eller dra om elen därhemma. Då kräver vi att det ska vara fackmannamässigt
            gjort och är väldigt noga med att de som gör jobbet har rätt kompetens
            och rätt utbildning.
          </note>
          <note>
            Man skulle till exempel aldrig låta en rörmokare dra elen eller
            en elektriker lägga avloppsrören. Där vill vi ha både certifikat
            och bevis på att personen som ska utföra ingreppet i vårt hem
            har rätt kompetens.
          </note>
          <note>
            Ett stort problem inom skönhetsbranschen är att patienterna eller
            kunderna inte ens är medvetna om de risker de utsätter sig för.
            Många tror att det finns regler som skyddar dem från läkare som
            ljuger om sin kompetens eller att det finns patientförsäkringar
            om något går fel, men så är inte alltid fallet.
          </note>
          <note>
            Lika noggranna som vi är när vi väljer elektriker eller rörmokare
            borde vi vara när vi väljer utförare inom skönhetsbranschen.
          </note>
          <note>
            Ingrepp som utförs av personer med bristande kunskap och erfarenhet
            kan vara farliga och leda till allt från svårläkta sår, svårigheter
            att svälja och förstörda andningsvägar vid näskirurgi till förlamning.
            Om något går riktigt illa kan ingrepp i värsta fall leda till
            döden. Därför vill vi nu strama upp och lagreglera.
          </note>
          <note>
            Ett annat problem är att den stora efterfrågan på behandlingar
            i kombination med att branschen varit oreglerad tyvärr har lett
            till att det i dag finns många oseriösa eller kriminella aktörer.
          </note>
          <note>
            Fru talman! Även om vi nu vill reglera branschen, sätta patientsäkerheten
            i första rummet och styra upp vilka legitimationsyrken som får
            utföra estetiska injektioner är det viktigt att vi inte i onödan
            begränsar näringsfriheten.
          </note>
          <note>
            En legitimationsgrupp som tyvärr har fallit mellan stolarna i
            detta lag ­ förslag är legitimerade tandhygienister. Denna yrkesgrupp
            är väl utbildad i ansiktets anatomi, och i ett första förslag
            i utredningen fanns denna yrkes ­ grupp med. Många seriösa och
            duktiga tandhygienister bedriver i dag egen verksamhet med stor
            framgång. Många har investerat stora belopp i sin verksamhet,
            men med denna lagstiftning riskerar de att få stänga ned sin verksamhet.
          </note>
          <note>
            Jag anser därför att det är viktigt att regeringen med jämna
            mellanrum överväger behovet av att tillåta fler legitimationsyrken
            att utföra vissa estetiska injektionsbehandlingar. Det kan inte
            vara meningen att utesluta legitimationsyrken som på bästa sätt
            kan utföra ingrepp. Jag anser därför att legitimerade tandhygienister
            borde finnas med i förslaget redan nu och yrkar jag bifall till
            Centerpartiets reservation nummer 2 som handlar om just detta.
          </note>
          <note>
            Vid kroppsbehandlingar som inte omfattas av den föreslagna lagen
            anser vi i Centerpartiet att regeringen även bör återkomma med
            ett förslag om hur konsumentskyddet kan stärkas. Skyddet bör omfatta
            de fall då estetiska behandlingar inte är fackmannamässigt utförda
            och inte ger det resultat som konsumenten rimligen kunnat vänta
            sig.
          </note>
          <note>
            Likaså vill vi i Centerpartiet att det ska vara obligatoriskt
            för de verksamheter som omfattas av lagen att föra kvalitetsregister.
          </note>
          <note>
            Allt handlar om att ytterligare stärka patientsäkerheten och
            utveckla branschen.
          </note>
          <note>
            Detta är som sagt en efterlängtad och viktig lagstiftning som
            jag tror kommer att leda till att branschen kan städa ut oseriösa
            aktörer och att patientsäkerheten stärks. Jag ser fram emot att
            få fortsätta att följa frågan och se hur utvecklingen fortskrider.
          </note>
          <note>
            Anf. 11 LINA NORDQUIST (L):
          </note>
          <note>
            Fru talman! Estetiska behandlingar kan innebära risker. Man får
            ta risker. Det är min kropp, mitt beslut och mitt liv. Men det
            är viktigt att man har en chans att bedöma vad det är för risker
            man tar och hur stora de är.
          </note>
          <note>
            Denna lag säger att man ska har rätt till information om vad
            ingreppet faktiskt innebär och att man ska ge ett tydligt samtycke
            till varje estetiskt ingrepp. Man ska hinna fundera igenom och
            ha en chans att ångra sig – allt går ju inte att göra ogjort.
            Och för att ta risker ska man vara vuxen.
          </note>
          <note>
            Framför allt är detta en viktig lagändring eftersom det nu säkras
            att riskerna blir så små som möjligt.
          </note>
          <note>
            IVO ska vara tillsynsmyndighet, och bara legitimerade yrkespersoner
            med kunskap ska få utföra dessa ingrepp. Det ska krävas legitimation
            som läkare eller tandläkare med adekvat specialistkompetens för
            att få utföra estetiska kirurgiska ingrepp, och bara den som har
            legitimation som läkare, tandläkare eller sjuksköterska ska få
            utföra estetiska injektionsbehandlingar.
          </note>
          <note>
            Detta är bra. Det ger ett bättre skydd för människor som väljer
            att göra kosmetiska ingrepp. De får en chans att tänka igenom
            sitt beslut och ha mer fakta på bordet, och samtidigt minskas
            riskerna.
          </note>
          <note>
            Liberalerna yrkar därför bifall till utskottets förslag.
          </note>
          <note>
            Vi saknar dock en sak och har därför en reservation. Saker kan
            förstås ändå gå fel. Vi saknar en försiktighet med gemensamma
            resurser. Om något går snett ska självklart inte den enskilda
            personen bära hela ansvaret – det vore absurt – men det är inte
            heller rimligt att hela det ekonomiska ansvaret bärs av skattebetalarna
            och belastar den allmänfinansierade vårdens kassa.
          </note>
          <note>
            Vi ser det så här: Om jag skadas av ett estetiskt ingrepp ska
            det inte spela någon roll varför. Jag ska få vård för att jag
            behöver vård. Men det bör ses över om inte de företag som säljer
            behandlingar borde ha ett visst ekonomiskt ansvar för sådana vårdskador
            som borde ha kunnat undvikas och som drabbar någon efter ett vårdslöst
            estetiskt ingrepp.
          </note>
          <note>
            Därför yrkar jag bifall till Liberalernas reservation 6 som handlar
            om detta. Det handlar om att ge ett ännu starkare skydd. Kanske
            skulle någon sorts obligatorisk ansvarsförsäkring för privata
            aktörer sätta ännu större press på utförare att göra ett riktigt
            bra jobb.
          </note>
          <note>
            I slutändan är det mitt val, min kropp och mitt liv. Men det
            måste ske med full insyn, med tryggheten i att vi tar hand om
            varandra och med vetskapen att den som utför dessa ingrepp klarar
            av dem och tar ansvar om något går snett.
          </note>
          <note>
            Anf. 12 ACKO ANKARBERG JOHANSSON (KD):
          </note>
          <note>
            Fru talman! Det är en viktig åtgärd regeringen kommer med i dag,
            och precis som flera har sagt är den efterlängtad. Den stärker
            situationen för alla seriösa aktörer och för patienterna.
          </note>
          <note>
            Den föreslagna lagen innebär att skyddet för den enskilde stärks
            vid estetiska kirurgiska ingrepp och estetiska injektionsbehandlingar.
            Det görs genom en egen lag och genom ändringar i patientskadelagen,
            patientdatalagen och patientsäkerhetslagen samtidigt som vissa
            bestämmelser i hälso ‑ och sjukvårdslagen tillämpas.
          </note>
          <note>
            Det är viktigt att det i propositionen klargörs att syftet med
            lagen är att stärka skyddet för den enskildes liv och hälsa. Genom
            de kommande regle ­ ringarna stärks verksamheterna för både utövare
            och patienter eller kunder.
          </note>
          <note>
            En åldersgräns på 18 år införs liksom en informationsplikt som
            innebär att den som avser att genomgå ett estetiskt kirurgiskt
            ingrepp eller en estetisk injektionsbehandling både muntligen
            och skriftligen ska upplysas om åtgärdens innebörd och dess väsentliga
            risker och följder samt ges annan relevant information. Det är
            bra åtgärder.
          </note>
          <note>
            Det finns också kompetenskrav som innebär att det är legitimerad
            personal som får utföra dessa ingrepp och behandlingar. Lagen
            anger tre yrkesgrupper men öppnar också för att regeringen kan
            vidga kretsen om man så bedömer. Men det är legitimationsyrken
            som är aktuella, vilket ger en säkerhet för patienterna.
          </note>
          <note>
            Det framgår av propositionen att regeringen har valt att ha med
            möjligheten att utöka kretsen av kompetens genom att en förordning
            används i stället för en lag. Det gör att regeringen kan följa
            utvecklingen och komplettera med fler kompetenser där så bedöms
            lämpligt. Det är bra att riksdagen genom lagen ger regeringen
            den möjligheten.
          </note>
          <note>
            Fru talman! Estetiska behandlingar och ingrepp är det lätt att
            raljera över eller skämta om. Men det bör vi avstå från, dels
            därför att skälen för ingreppen är väldigt olika, dels därför
            att vi knappast bidrar till att minska kraven på hur man ska se
            ut om vi förminskar eller förlöjligar den som väljer att genomgå
            ett estetiskt ingrepp av något slag. Man är varken en bättre eller
            sämre människa om man genomgår ett estetiskt kirurgiskt ingrepp
            eller får en estetisk injektionsbehandling.
          </note>
          <note>
            Behovet av eller önskemålet om att genomgå ett estetiskt kirurgiskt
            ingrepp eller en estetisk injektionsbehandling finns hos allt
            fler människor. Det är en verksamhet som ökar. Därför är det angeläget
            att verksamheterna nu får en reglering och att alla seriösa verksamheter
            får en stadigare platt ­ form genom lagen. Patienternas liv och
            hälsa får ett skydd med proposi ­ tionens förslag. Det gynnar
            både professionerna och patienterna.
          </note>
          <note>
            Fru talman! Vi har inom hälso- och sjukvården nationella kvalitetsregister
            som är frivilliga. De hjälper oss att bättre följa utvecklingen
            och stärka kunskapssituationen. De kommer inte heller för de verksamheter
            som nu regleras att vara tvingande, men förmodligen finns en bättre
            chans till kvalitetsutveckling genom användande av nationella
            kvalitetsregister.
          </note>
          <note>
            Att däremot göra kvalitetsregister obligatoriska för dessa verksamheter
            men frivilliga för hälso- och sjukvården verkar inte rimligt.
            Då är det som regeringen föreslår bättre: att de är frivilliga
            också för de verksamheter som kommer att omfattas av den kommande
            lagen. Men utvecklingen måste givetvis följas noga, precis som
            i alla andra frågor. Det handlar ju om liv och hälsa.
          </note>
          <note>
            Fru talman! Det som föreslås i propositionen får konsekvenser
            för de verksamheter som inte omedelbart ingår i kretsen av de
            kompetenser som är godkända. Regeringen bör därför skyndsamt klargöra
            läget, så att de får veta villkoren för sina verksamheter. Avser
            regeringen att använda möjligheten som lagen ger att komplettera
            med fler legitimationsyrken bör det beskedet komma så snart som
            möjligt.
          </note>
          <note>
            Kristdemokraterna yrkar bifall till utskottets förslag, som alltså
            innebär att vi äntligen får en lag om estetiska kirurgiska ingrepp
            och estetiska injektionsbehandlingar. Skyddet för liv och hälsa
            stärks.
          </note>
          <note>
            Anf. 13 DAG LARSSON (S):
          </note>
          <note>
            Fru talman! I en bättre värld skulle jag inte stå här just nu.
            Egentligen skulle min partikamrat Yasmine Bladelius stå här och
            hålla sitt första anförande efter sin föräldraledighet. Men hon
            ringde mig i går kväll, och hon lät faktiskt förskräcklig. Hon
            var fruktansvärt förkyld, och i dessa pandemins tider vågade Yasmine
            inte ta några risker utan bad mig framföra hennes argument. Det
            kommer jag att försöka göra efter bästa förstånd och förmåga.
            Eventuella brister kan bara skyllas på mig i händelse av att det
            blir något fel utifrån det hon hade tänkt säga.
          </note>
          <note>
            Det förslag vi nu debatterar och ska behandla är ett mycket efterlängtat
            förslag, av såväl utförare som medborgare. Bland skönhetsbranschens
            seriösa aktörer är frustrationen stor över att oseriösa aktörer
            ostört och helt lagligt bedriver verksamhet som utsätter människor
            för fara. Lagförslaget vi nu lägger fram handlar i grund och botten
            om att ta ansvar och reglera en tidigare helt oreglerad marknad
            och skydda medborgarna mot oseriösa utförare och skador till följd
            av skönhetsingrepp och injektioner. Även om namnet på denna proposition
            kanske inte är det häftigaste är den alltså oerhört viktig, vilket
            tidigare talare redan har påpekat.
          </note>
          <note>
            Fru talman! Sverige är ett fantastiskt land på många sätt. Svensk
            sjukvård är en av de allra bästa i hela världen. Men förvånande
            nog är Sverige ett av de länder i Europa som har minst reglering
            när det gäller estetisk plastikkirurgi. I dag kan i princip vem
            som helst utföra skönhetsingrepp, som läppförstoring och andra
            ansiktsinjektioner. Och för att få utföra plastikkirurgi krävs
            det bara att man är läkare, men inom vilket område man har sin
            kompetens kvittar helt och hållet.
          </note>
          <note>
            Dessa ingrepp på människor ses inte som uppenbara köp av en vara
            eller tjänst i juridisk bemärkelse, men de omfattas inte heller
            nödvändigtvis av vårdens lagstiftning. Det innebär i praktiken
            att aktörerna själva be ­ stämmer villkoren, och de som kan hamna
            i kläm är patienterna. Denna oreglerade marknad, där vem som helst
            kan utföra dessa behandlingar och ingrepp, i en tid då allt fler
            människor i Sverige efterfrågar varierande kroppsbehandlingar
            i estetiskt syfte, är naturligtvis förödande ur ett patient- och
            medborgarperspektiv.
          </note>
          <note>
            Det kan också ibland, inte minst i marknadsföringen, låta som
            att dessa ingrepp är okomplicerade. Man bokar en tid, och på någon
            enstaka timme kan läpparna, hakan, kinden, näsan eller liknande
            ha fått ett helt nytt, önskat utseende. Men när något går fel
            står medborgaren i dag helt ensam med ett mycket svagt skydd i
            ryggen.
          </note>
          <note>
            Fru talman! För att klargöra lite vad detta förslag innefattar
            vill jag vara tydlig med att det är estetiska kirurgiska ingrepp
            och estetiska injektionsbehandlingar som avses, framför allt plastikkirurgiska
            ingrepp samt injek ­ tioner med fillers eller botox.
          </note>
          <note>
            I övrigt handlar förslagen i propositionen bland annat om att
            bara legiti ­ merade läkare eller tandläkare med adekvat specialistkompetens
            ska få ut ­ föra estetiska kirurgiska ingrepp och att bara legitimerade
            läkare, tandläk ­ are eller sjuksköterskor ska få utföra estetiska
            injektionsbehandlingar. Re ­ geringen ska få meddela föreskrifter
            om att annan legitimerad hälso ‑ och sjukvårdspersonal får utföra
            vissa estetiska kirurgiska ingrepp och vissa estetiska injektionsbehandlingar
            och under vilka förutsättningar det får gö ­ ras. Det ska också
            vara straffbart att utföra dessa behandlingar om man inte uppfyller
            föreskrivna kompetenskrav eller bryter mot åldersgränsen.
          </note>
          <note>
            När dessa behandlingar utförs ska bland annat patientskadelagen
            och patientsäkerhetslagen tillämpas för att trygga en god och
            säker vård. Utförarna måste även teckna en patientförsäkring,
            vilket ger enskilda ökad möjlighet till ersättning vid skador.
          </note>
          <note>
            Regeringen ska också få utfärda föreskrifter om att vissa injektionsbehandlingar
            ska undantas från lagens tillämpningsområde. Det handlar om mindre
            invasiva injektionsbehandlingar, till exempel mikronålning, som
            kan utföras av andra yrkesgrupper som inte är hälso- och sjukvårdspersonal.
          </note>
          <note>
            Behandlingarna ska inte få utföras på någon som inte har fyllt
            18 år. Lagen innebär dock inget förbud mot ingrepp som görs på
            barn av medicinska skäl.
          </note>
          <note>
            Vi föreslår också att det bland annat ställs krav på att information
            om risker och betänketid ska ges till den enskilde. Det är en
            viktig åtgärd som saknas av många i dag.
          </note>
          <note>
            Verksamheter som berörs ska betala en tillsynsavgift till Inspektionen
            för vård och omsorg, och den nya lagen och lagändringarna föreslås
            träda i kraft den 1 juli 2021.
          </note>
          <note>
            Fru talman! Jag inledde detta anförande med att peka på det stora
            stöd som jag uppfattar finns för detta lagförslag i samhället
            i stort. När vi har tittat på remissinstansernas svar ser vi att
            även de visar på ett brett stöd för den nya lagen. Ingen av remissinstanserna
            har avstyrkt förslaget. Vissa invändningar finns dock i fråga
            om vilka injektionsbehandlingar som inte ska omfattas av lagen.
          </note>
          <note>
            Vidare har flera instanser synpunkter på kompetenskraven. Ett
            antal professionsföreningar har invändningar mot att regeringen
            ska få meddela föreskrifter om att även annan legitimerad hälso-
            och sjukvårdspersonal ska få utföra estetiska kirurgiska ingrepp
            och estetiska injektionsbehand ­ lingar. Men överlag är detta
            en proposition som har ett brett stöd bakom sig och som handlar
            om att patienten ska få en tryggare tillvaro och att branschen
            kommer att städas upp från oseriösa aktörer.
          </note>
          <note>
            Det ska inte längre vara lättare att starta en skönhetsklinik
            än att öppna ett kafé. När medborgare bestämmer sig för att göra
            ett skönhetsingrepp eller en skönhetsinjektion ska de också vara
            trygga med att detta görs på ett säkert vis.
          </note>
          <note>
            Jag vet att om Yasmine Bladelius hade stått här just nu hade
            hon yrkat bifall till utskottets förslag. Eftersom hon i vårt
            telefonsamtal var väldigt envis när det gäller detta vill jag
            passa på att göra detsamma. Jag yrkar bifall till utskottets förslag.
          </note>
          <note>
            Anf. 14 JOHAN HULTBERG (M):
          </note>
          <note>
            Fru talman! Denna debatt handlar som sagt om regeringens förslag
            till införandet av en ny lag om estetiska kirurgiska ingrepp och
            estetiska injektionsbehandlingar. Moderaterna skulle i debatten
            egentligen ha företrätts av min kollega Ulrika Jörgensen, men
            också hon känner sig krasslig och tar precis som Yasmine Bladelius
            sitt ansvar och stannar hemma och har därmed lämnat över ordet
            till mig. Jag är alltså, precis som Dag Larsson, ersättare i denna
            debatt.
          </note>
          <note>
            Syftet med lagförslaget är att stärka skyddet för den enskilde
            vid skönhetsoperationer och injektioner. Hur detta görs återkommer
            jag till.
          </note>
          <note>
            Låt mig i stället börja med hur det ser ut i dag. I dagsläget
            omfattas inte estetiska kirurgiska ingrepp och injektioner av
            hälso- och sjukvårdslagens regler. Det finns inga egentliga lagkrav
            på vare sig information, ålder eller vem som får utföra ingreppen
            eller injektionerna. Det tycker vi moderater är orimligt. Det
            behövs en bättre reglering av denna typ av estetiska ingrepp och
            behandlingar eftersom de är förknippade med inte obetydliga risker.
            Med detta lagförslag stärks patientsäkerheten, vilket vi i Moderaterna
            välkomnar och sätter i främsta rummet.
          </note>
          <note>
            Vi välkomnar också att regeringen har valt att tillgodose behovet
            av skärpt reglering av skönhetsbranschen genom en ny lag som tydliggör
            att estetiska kirurgiska ingrepp och estetiska injektionsbehandlingar
            inte är en del av hälso- och sjukvården. De är dock ingrepp och
            behandlingar som behöver omfattas av motsvarande krav som dem
            vi ställer på hälso- och sjukvården. Detta kan tyckas vara en
            akademisk fråga, men den är principiellt viktig. Det behövs en
            tydlig rågång mellan vad som är hälso- och sjukvård och vad som
            inte är det. Därför är det också bra att det i lagförslaget klargörs
            att åtgärder som görs av medicinska skäl inte ska omfattas av
            denna lag utan är åtgärder som faller inom hälso- och sjukvården
            och som därmed regleras av hälso- och sjukvårdslagen.
          </note>
          <note>
            Fru talman! Lagförslaget innehåller flera delar. En central del
            handlar om införandet av kompetenskrav och om vilka yrkesgrupper
            som ska få utföra estetiska kirurgiska ingrepp och estetiska injektioner.
            Vidare innehåller förslaget införandet av en åldersgräns och en
            informationsplikt.
          </note>
          <note>
            Informationsplikten lägger sedan grunden för en annan viktig
            del av förslaget, nämligen krav på samtycke. En utförare ska informera
            den som vill genomgå ett estetiskt kirurgiskt ingrepp eller en
            estetisk injektionsbehandling om riskerna. Vederbörande ska sedan
            ge sitt samtycke, och det ska slutligen finnas en betänketid mellan
            tillfället då samtycke ges och att själva ingreppet eller behandlingen
            utförs. De ingrepp och behandlingar som lagen omfattar ska bara
            få utföras på personer som har fyllt 18 år.
          </note>
          <note>
            Fru talman! Det finns ett mycket brett stöd för införandet av
            tydliga regler som ger den enskilde ett betydligt bättre skydd
            än i dag. Det är något vi moderater har efterfrågat, och det har
            inte minst efterfrågats av branschen. Inom branschen har man aktivt
            arbetat med självreglering. Man har upprättat branschstandarder
            och på olika sätt försökt säkerställa att branschens aktörer är
            seriösa och uppfyller kvalitetskraven. Men det finns tyvärr oseriösa
            aktörer som ställer sig vid sidan av branschstandarder och branschens
            egna kvalitetssystem. Det är därför viktigt att en lagreglering
            kommer på plats.
          </note>
          <note>
            En del av regeringens lagförslag, som dock blivit kritiserad,
            rör frågan om vilken hälso- och sjukvårdspersonal som ska få utföra
            de ingrepp och behandlingar som lagen omfattar. Enligt regeringens
            lagförslag ska enbart legitimerade läkare eller tandläkare med
            specialistkompetens få genomföra estetiska kirurgiska ingrepp,
            det vill säga skönhetsoperationer. Enligt lagförslaget ska enbart
            legitimerade läkare, tandläkare eller sjuksköterskor få utföra
            estetiska injektionsbehandlingar.
          </note>
          <note>
            Med det sagt, fru talman, är det också viktigt att understryka
            att lagförslaget innehåller en bestämmelse som ger regeringen
            möjlighet att meddela föreskrifter om att även annan legitimerad
            hälso- och sjukvårdspersonal ska få utföra vissa estetiska kirurgiska
            ingrepp och vissa estetiska injektionsbehandlingar. Den anger
            också under vilka förutsättningar det i så fall får göras. Jag
            förväntar mig att regeringen kommer att använda denna möjlighet
            för att säkerställa att man inte utestänger personalgrupper som
            på ett patientsäkert sätt kan utföra behandlingar från att göra
            det. Det är viktigt att regeringen inte lagstiftningsmässigt drar
            undan mattan för seriösa yrkesutövare att bedriva företag och
            utföra arbete.
          </note>
          <note>
            Fru talman! Individens skydd vid skönhetsingrepp är i dag svagt.
            Vi moderater vill se tydligare kvalitetskrav inom verksamheter
            som sysslar med estetiska ingrepp, behandlingar och operationer.
            Vi tycker att det är viktigt att det finns ett försäkringsskydd
            som gör att den enskilde kan få ekonomisk ersättning om något
            går snett. Därför är det bra att regeringens lagförslag också
            innehåller bestämmelser om detta.
          </note>
          <note>
            Med dessa ord yrkar jag bifall till utskottets förslag.
          </note>
          <note>
            Anf. 15 KARIN RÅGSJÖ (V):
          </note>
          <note>
            Fru talman! Att operera människors ansikten eller kroppar eller
            att ge injektioner kan gå snett om den som utför operationen eller
            injektionen inte har tillräcklig kompetens och utbildning. I Stockholms
            innerstad vimlar det av olika kliniker som erbjuder skönhetsoperationer
            och behandlingar. Det är en lönande bransch. Det är också en bransch
            där du som konsument ibland har svårt att ha koll på kirurgens
            eller sköterskans kompetens. Vi måste därför stärka skyddet för
            patienterna. Estetiska operatio ­ ner eller injektioner ska inte
            sluta i kaos.
          </note>
          <note>
            Fru talman! Det behövs en relevant patientskyddslagstiftning
            för de behandlingar som omfattas av lagen. Den nya lagen ska tillämpas
            på ingrepp och injektionsbehandling som görs i syfte att förändra
            eller bevara utseendet på en person och som utförs inom en yrkesmässig
            verksamhet. Dessa operationer och behandlingar ska benämnas estetiska
            kirurgiska ingrepp och estetiska injektionsbehandlingar. Däremot
            ska ingrepp och injektionsbehandlingar som görs medicinskt för
            att förebygga, utreda och behandla sjukdomar och skador självfallet
            inte omfattas av denna lag. Samma sak gäller för sådana ingrepp
            och injektionsbehandlingar som omfattas av tandvårdslagen eller
            som görs i syfte att förändra eller bevara utseendet i munhålan.
            Det här är helt medicinska frågor.
          </note>
          <note>
            Fru talman! Estetiska kirurgiska ingrepp ska utföras av legitimerade
            läkare eller tandläkare med en specialistkompetens som är adekvat
            för ingreppet. Att kravet på läkarens respektive tandläkarens
            specialistkompetens ska vara adekvat innebär sammanfattningsvis
            att det ska finnas en koppling mellan kompetens och ingrepp. Detta
            låter väldigt självklart, men så har det inte varit tidigare.
            Estetiska injektionsbehandlingar ska utföras av den som har legitimation
            som läkare, tandläkare eller sjuksköterska. Även detta låter vansinnigt
            rimligt.
          </note>
          <note>
            Estetiska kirurgiska ingrepp och estetiska injektionsbehandlingar
            ska inte få utföras på någon som inte har fyllt 18 år. Detta är
            väldigt bra. Det har förekommit ett antal sådana fall. Den som
            utför ingreppet eller behandlingen, fru talman, ska ha koll på
            att den som avser att genomgå åtgärden har fyllt 18.
          </note>
          <note>
            Vi tycker vidare att det är ett stort steg framåt att det kommer
            att finnas en informationsplikt som innebär att den som avser
            att genomgå ett estetiskt kirurgiskt ingrepp eller en estetisk
            injektionsbehandling måste bli informerad, både muntligen och
            skriftligen. Man ska självklart informeras om åtgärdens innebörd
            och de väsentliga risker och följder som finns. Man kan inte friskriva
            någon operation eller injektion; det kan alltid hända något. Det
            är bra att detta lyfts upp. Det hela kan ju misslyckas.
          </note>
          <note>
            Den som utför ingreppet ska kunna ställa krav på samtycke från
            den enskilde för att ett estetiskt kirurgiskt ingrepp eller en
            estetisk injektionsbehandling ska få utföras. Ett ingrepp eller
            en behandling ska få utföras först efter en viss betänketid från
            det att informationen har lämnats och tagits emot. Detta är väldigt
            bra.
          </note>
          <note>
            Det låter som att vi i framtiden kan få färre misslyckade ingrepp
            och färre lycksökare i branschen. Detta stärker självfallet de
            professionella i branschen liksom patienträtten.
          </note>
          <note>
            Sammantaget anser vi att det här är ett väldigt bra lagförslag,
            och jag yrkar bifall till utskottets förslag, fru talman.
          </note>
          <note>
            Anf. 16 NICKLAS ATTEFJORD (MP):
          </note>
          <note>
            Fru talman! Sedan 1980-talet har vi levt i ett paradigm där ständiga
            avregleringar och ökad konkurrens varit universallösningar. Men
            på område efter område återinträder nu staten, och vi ser ett
            växande tryck från väljare och medborgare som vill ha reglering
            och inte oreglerad anarki.
          </note>
          <note>
            Före den här propositionen skulle man kunna säga att skönhetsbran
            ­ schen varit lite av ett timbroianskt himmelrike: inga tillståndskrav,
            inget konsumentskydd, inga regler om vem som får göra vad och
            sist men inte minst ingen myndighetsinsyn – helt enkelt en våt
            dröm för Timbrohögern.
          </note>
          <note>
            Men, fru talman, i dag ska riksdagen fatta beslut om reglering
            av denna marknad. Jag uppfattar det som en marknad som har missbrukat
            det goda förtroende som Sveriges befolkning hyser för svensk hälso-
            och sjukvård. Hälso- och sjukvården i Sverige präglas av en hög
            kvalitet som upprätthålls av statliga regleringar, kunskapsstyrning
            och forskning men även legitimationsyrkenas höga etik.
          </note>
          <note>
            Fru talman! Den som söker eller uppsöker en skönhetsklinik –
            det kan också räcka med en vanlig googling – ser att dessa kliniker
            marknadsförs med attribut som vita rockar och stetoskop. Det är
            helt enkelt ett bildspråk som ska få oss att tro att detta är
            sjukvård. Att det sedan sitter olegitimerad eller outbildad personal
            och injicerar till exempel botox, ett potent läkemedel med en
            lång rad potentiella biverkningar, är inget man skyltar med eller
            ens informerar sina kunder om i vissa fall.
          </note>
          <note>
            Fru talman! Man skulle kunna säga att skönhetsbranschen, eller
            delar av den, snyltar på sjukvårdens goda renommé. Man åker helt
            enkelt snålskjuts, inte minst på den offentliga och gemensamt
            uppbyggda hälso- och sjukvården. Därför känns det bra att i dag
            kunna bidra till att ta ansvar genom att reglera den här marknaden,
            som lämnat efter sig krossade drömmar och patienter eller kunder
            som efter felaktiga behandlingar fått skador, en del irreversibla.
            Många av skadorna hänvisas sedan till den offentliga vården, som
            då ska reda ut och ta hand om de vårdskador som privata aktörer
            ställt till med. Det är därtill en vård som redan befinner sig
            i ett ansträngt läge.
          </note>
          <note>
            Fru talman! Bland de regleringar som nu införs kan nämnas informa
            ­ tionsplikt – patienten ska informeras både muntligt och skriftligt
            om ris ­ kerna – och en åldersgräns på 18 år för estetiska injektionsbehandlingar.
            Andra viktiga delar av regeringens proposition är att patientskadelagen
            ska gälla och att IVO ska vara ansvarig tillsynsmyndighet. Vi
            får helt enkelt ett stärkt skydd för liv och hälsa.
          </note>
          <note>
            Äntligen kommer det att finnas ett stärkt skydd för konsumenter!
            Det kommer också att finnas regler som på ett tydligt sätt gynnar
            de seriösa aktörer som alltid har funnits i den här branschen
            men som på ett orättvist sätt tvingats föra en kamp mot oseriösa
            aktörer. Men vi behöver troligen gå vidare med fler regleringar
            inom både detta område och andra.
          </note>
          <note>
            Jag yrkar bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 7 Riksrevisionens årsredovisning för 2020
          </note>
          <note>
            Konstitutionsutskottets betänkande 2020/21:KU17
          </note>
          <note>
            Riksrevisionens årsredovisning för 2020 (redog. 2020/21:RR1)
          </note>
          <note>
            föredrogs.
          </note>
          <note>
            T redje vice t almannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 8 Riksrevisionens rapport om automatiserat beslutsfattande
            i statsförvaltningen
          </note>
          <note>
            Konstitutionsutskottets betänkande 2020/21:KU28
          </note>
          <note>
            Riksrevisionens rapport om automatiserat beslutsfattande i statsförvaltningen
            (skr. 2020/21:88)
          </note>
          <note>
            föredrogs.
          </note>
          <note>
            T redje vice t almannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 9 Verksamhetsredogörelser för riksdagens nämnder
          </note>
          <note>
            Konstitutionsutskottets betänkande 2020/21:KU30
          </note>
          <note>
            Verksamhetsredogörelser för riksdagens nämnder (redog. 2020/21:NL1,
            redog. 2020/21:NSÖ1, redog. 2020/21:PN1, redog. 2020/21:RAN1,
            redog. 2020/21:RAR1, redog. 2020/21:SN1, redog. 2020/21:VPN1 och
            redog. 2020/21:ÖN1)
          </note>
          <note>
            föredrogs.
          </note>
          <note>
            T redje vice t almannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 10 Dröjsmålstalan vid erkännande av yrkeskvalifikationer
          </note>
          <note>
            Utbildningsutskottets betänkande 2020/21:UbU22
          </note>
          <note>
            Dröjsmålstalan vid erkännande av yrkeskvalifikationer (prop.
            2020/21:96)
          </note>
          <note>
            föredrogs.
          </note>
          <note>
            T redje vice t almannen konstaterade att ingen talare var anmäld.
          </note>
          <note>
            (Beslut fattades under § 18 .)
          </note>
          <note>
            § 11 Processrättsliga frågor
          </note>
          <note>
            Justitieutskottets betänkande 2020/21:JuU25
          </note>
          <note>
            Processrättsliga frågor
          </note>
          <note>
            föredrogs.
          </note>
          <note>
            Anf. 17 GUSTAF LANTZ (S):
          </note>
          <note>
            Fru talman! Det detonerar en bomb i Malmö 2019. Utredningen ser
            svår ut. Det finns en kamera som fångar den misstänkta. Men tyvärr
            är personen maskerad. När polisen zoomar in övervakningsbilderna
            ser man en tatuering. En uppmärksam polisman känner igen denna
            tatuering.
          </note>
          <note>
            Jag tycker att detta är ett så vackert polisarbete att det överträffar
            Beck och Wallander med hästlängder. Framför allt är det ett exempel
            av många på vilken användning polisen kan ha av kameror i sitt
            arbete. Men det visar också att kameror inte kan göra hela jobbet
            själva. Förutsättningen är att det finns skickliga poliser med
            god lokalkännedom. Den som åker snabbast på Vasaloppet har både
            rätt utrustning och rätt fysik. Den som bara har rätt utrustning
            kan mycket väl komma sist i loppet eller inte komma i mål alls.
          </note>
          <note>
            Nu satsar vi rekordstort på polisen. Samtidigt har vi gett dem
            bättre redskap att klara upp och förebygga brott. Stormsteg har
            tagits mot målet om 10 000 poliser 2024. Vi har nu nått halvvägs.
            En ny kamerabevakningslag är på plats sedan 2018. Den underlättar
            polisens arbete. Förra året togs tillståndskravet bort för fler
            situationer, bland annat för apotek, som tyvärr är hårt drabbade
            av brottslighet. Nu arbetar en utredning med att se om Polismyndigheten
            har tillräckligt effektiva verktyg i gränsnära områden. Utredningens
            förslag ska även gälla Kustbevakningen, Säkerhetspolisen och tullen
            i tillämpliga delar. Förslag ska presenteras i september i år.
          </note>
          <note>
            Så ser kampen mot brottsligheten ut – steg för steg, dag för
            dag, lag för lag.
          </note>
          <note>
            Den nya lagen om hemlig dataavläsning, HDA, var första punkten
            i regeringens 34-punktsprogram mot gängkriminaliteten. Den nya
            lagen trädde i kraft den 1 april 2020. Lagen ger myndigheterna
            rätt att i hemlighet installera mjuk- eller hårdvara i en teknisk
            utrustning som en dator, mobiltelefon eller läsplatta och läsa
            av innehållet. När de små digitala spejarna, ettorna och nollorna,
            skickas tillbaka i form av information till polisen kan polisen
            få nödvändiga pusselbitar som man har saknat för att utreda och
            klara upp brott.
          </note>
          <note>
            Fru talman! Eftersom vi inte tillåts tala engelska i talarstolen
            ger jag mig på en översättning av Mikael Dambergs ord: Den här
            lagstiftningen har inneburit en spelförändrare. Nu är det nya
            spelregler för den grova organiserade brottsligheten. Nu riktas
            ljuset mot de digitala skuggplatser där narkotikaaffärer, människohandel
            och mord har kunnat planeras i lugnan ro. Gängledarna blir stressade.
            Sverige blir tryggare. Steg för steg, dag för dag och lag för
            lag fortsätter vi med arbetet mot den organiserade brottsligheten.
          </note>
          <note>
            Men mer är på gång. Regeringen beslutade förra året att ge en
            särskild utredare i uppdrag att se över delar av regleringen av
            hemliga tvångsmedel. Hemlig avlyssning och kameraövervakning kan
            vara avgörande för att polisen ska komma vidare i en brottsutredning.
          </note>
          <note>
            Syftet med utredningen är att ta ställning till hur hemliga tvångsmedel
            ska kunna användas i större utsträckning för att bekämpa allvarlig
            brottslighet. Bland annat ska det utredas om ett tillstånd till
            hemlig rumsavlyssning och hemlig kameraövervakning bör kunna knytas
            till en person i stället för en plats. Utredningen ser även på
            om en åklagare snabbare ska kun ­ na få tillstånd att avlyssna
            en misstänkt.
          </note>
          <note>
            Vidare har regeringen aviserat ett lagförslag om utökade möjligheter
            för polisen att söka efter vapen och andra farliga föremål. Detta
            förslag kommer att lämnas i september 2021.
          </note>
          <note>
            Nu arbetar även en utredning för att se hur en domstol ska kunna
            använda berättelser som lämnats vid tidiga förhör. Bevisning ska
            därmed i större utsträckning kunna tas upp och läggas fram på
            det sätt som är lämpligast i varje enskilt fall. Det skulle ge
            en mer tillförlitlig bevisning och bättre förutsättningar för
            att domarna ska avspegla vad som faktiskt hänt och för att fler
            skyldiga ska kunna straffas. Detta, fru talman, är viktigt inte
            minst för brottsoffret, som kan slippa en påfrestande rättegång.
            Dessutom förebygger det hot eller andra påtryckningar från gärningsmannen
            eller dennes gäng.
          </note>
          <note>
            Steg för steg. Dag för dag. Lag för lag.
          </note>
          <note>
            Som socialdemokrat står man sällan längst ut på en kant. När
            världen sällan är helt svart eller vit är jag gärna en gråsosse.
            Vi ska ta krafttag mot gängen, men vi ska aldrig bli DDR. Brottsmisstanke
            måste finnas. Rättssäkerheten måste alltid kunna garanteras. Vi
            måste behålla en anständig nivå av integritet. Vi måste ställa
            krav på att avlyssning inte ska ske hur som helst.
          </note>
          <note>
            Jag är stolt över allt vi har åstadkommit sedan jag för första
            gången kom in i justitieutskottet. Vi har gett polisen kraft som
            inte funnits. Med fler kollegor och bättre verktyg växlar samhället
            upp. Vi har gjort detta utan att överge rättssäkerheten. Vi har
            gjort det steg för steg, dag för dag, lag för lag.
          </note>
          <note>
            Fru talman! Med detta vill jag yrka bifall till reservationerna
            5, 16, 17, 18, 19, 32 och 36 i betänkandet.
          </note>
          <note>
            (TREDJE VICE TALMANNEN: Det var spännande eftersom det var många
            yrkanden. Vi brukar normalt sett ha ett yrkande per utskott, men
            jag förstår att ni har diskuterat.)
          </note>
          <note>
            Jag har diskuterat detta. Det är ett medvetet regelbrott därför
            att det finns en så kallad falsk majoritet i utskottet.
          </note>
          <note>
            Anf. 18 ELLEN JUNTTI (M):
          </note>
          <note>
            Fru talman! I dag ska vi debattera ett motionsbetänkande gällande
            processrättsliga frågor. Jag står bakom alla reservationer där
            vi moderater är med, men jag yrkar bifall endast till nummer 11.
          </note>
          <note>
            Det finns många bra förslag i betänkandet, men jag kan inte ta
            upp alla utan nämner bara ett par. Det första gäller hemliga tvångsmedel.
          </note>
          <note>
            Hemlig avlyssning innebär att polisen i hemlighet kan avlyssna
            elektronisk utrustning, till exempel mobiler.
          </note>
          <note>
            Hemlig övervakning innebär att polisen kan ta del av sms som
            skickats och samtal som ringts mellan två olika mobiler eller
            få information om var en mobil har funnits eller finns. Det ger
            dock inte tillgång till innehållet i meddelandet eller vad som
            sagts i samtalen.
          </note>
          <note>
            Hemlig kameraövervakning innebär fjärrstyrda kameror utan ljud
            ­ inspelning.
          </note>
          <note>
            Hemlig rumsavlyssning innebär det som man i dagligt tal kallar
            för buggning, det vill säga att polisen i hemlighet avlyssnar
            ett rum som inte är tillgängligt för allmänheten och där samtal
            pågår. Detta får användas när minimistraffet för det misstänkta
            brottet är fyra års fängelse. Buggning får även användas vid misstanke
            om spioneri, människohandel eller våldtäkt där ett fängelsestraff
            på minst fyra år förväntas.
          </note>
          <note>
            Hemlig dataavläsning började gälla för cirka ett år sedan och
            innebär att polisen i hemlighet kan avläsa uppgifter i någons
            dator, Ipad eller mobil. Minimistraffet är minst två års fängelse,
            och åtgärden ska vara av synnerlig vikt för utredningen för att
            polisen ska få använda detta.
          </note>
          <note>
            Det är många olika tvångsmedel att hålla reda på.
          </note>
          <note>
            Fru talman! Vi moderater har fler förslag gällande sänkta gränser
            för att få använda hemliga tvångsmedel. De brottsbekämpande myndigheterna
            har i dag särskilda möjligheter att använda hemliga tvångsmedel
            i samband med utredningar som rör en viss typ av systemhotande
            brottslighet. Denna möjlighet bör även omfatta grova brott som
            begås inom ramen för gängkriminalitet.
          </note>
          <note>
            Vi vill också sänka kraven för att få hämta in uppgifter från
            teleoperatörer om vilka mobiler som funnits i ett visst geografiskt
            område, för att förebygga, förhindra eller upptäcka brottslig
            verksamhet.
          </note>
          <note>
            I dag krävs som huvudregel att det rör sig om ett brott med ett
            minimistraff om fängelse i två år. Detta krav vill vi sänka till
            ett års fängelse, för vi tycker att polisen ska få de verktyg
            de behöver för att kunna utreda grov brottslighet.
          </note>
          <note>
            De rättssäkerhetskrav som finns i dag ska även gälla de nya villkor
            som vi föreslår. Till exempel ska tillstånd att använda hemliga
            tvångsmedel normalt prövas av domstol.
          </note>
          <note>
            Vi vill att polisen ska få kraftigt förstärkta möjligheter att
            avlyssna och övervaka gängmedlemmar, som jag sa. Vi vill att gränsen
            för att använda hemliga tvångsmedel ska sänkas, även för hemlig
            rumsavlyssning, och att åklagare ska kunna fatta interimistiska
            beslut om detta. V i vill också att platskravet vid hemlig dataavläsning
            ska knytas till en person och inte till en plats.
          </note>
          <note>
            Fru talman! Vi föreslår att det ska vara möjligt att sätta in
            hemlig avlyssning av elektronisk kommunikation, hemlig dataavläsning
            och hemlig kameraövervakning mot aktiva gängmedlemmar innan de
            begår brott, för att hindra dem från att begå grova våldsbrott.
            En sådan möjlighet finns i dag i den så kallade preventivlagen.
            Den begränsar sig dock i huvudsak till terrorist- och spioneribrott
            och gäller mycket sällan gängkriminalitet.
          </note>
          <note>
            Det pågår en utredning gällande utökade möjligheter att använda
            hemliga tvångsmedel, som Gustaf Lantz nämnde, och det är i och
            för sig bra. Det som är dåligt är att den preventiva avlyssningen
            inte utreds. Det är en stor brist.
          </note>
          <note>
            Uppdraget ska redovisas i april 2022. Sedan kommer det att ta
            ytterligare tid innan regeringen presenterar förslag om förändringar.
            Eller så kan ­ ske regeringen inte alls vill göra lättnader i
            hur hemliga tvångsmedel ska användas. Det vet vi inte. Därför
            är det bra att vi får igenom ett tillkännagivande i betänkandet,
            men det räcker inte. Därför har vi moderater tagit ett utskottsinitiativ
            i justitieutskottet om åtgärder för att förbättra polisens effektivitet.
            Anledningen är att 2020 blev ett mörkt rekordår för gängkriminaliteten,
            från en redan mycket hög nivå.
          </note>
          <note>
            Skjutningar i gängmiljö blev vardagsbrott i Sverige. I snitt
            mördades nästan en person i veckan i dessa skjutningar. Sprängningarna
            ligger kvar på fortsatt höga nivåer. Dessa grova våldsbrott drabbar
            inte bara gängkriminella utan även oskyldiga människor. Gängen
            blir mer och mer aggressiva, och de bryr sig inte om de skjuter
            ihjäl en tolvåring eller en mamma som har sitt spädbarn i famnen.
          </note>
          <note>
            Fru talman! För ett tag sedan besökte rikspolischefen Anders
            Thornberg riksdagens justitieutskott. Han informerade om vad han
            anser är nödvändigt för att bekämpa den grova gängkriminaliteten.
            Thornberg menade att det är viktigt att hemliga tvångsmedel kan
            användas i preventivt syfte, alltså förebyggande, utan konkret
            misstanke mot aktiva gängmedlemmar, för att förhindra allvarliga
            våldsbrott. Det gäller alltså aktiva gängmedlemmar, inte vem som
            helst.
          </note>
          <note>
            Den franska och den holländska polisen har detta verktyg och
            har lyckats knäcka det krypterade kommunikationssystemet Encrochat.
            Där undrar jag om Gustaf Lantz, när han pratade om DDR, menade
            att han likställer den franska och den holländska polisen med
            DDR? Det vore att gå lite väl långt.
          </note>
          <note>
            I Sverige pågår flera stora gängrättegångar som bygger på uppgifter
            från Encrochat. Rättegångarna handlar om mycket grov brottslighet:
            mord, mordförsök, grov utpressning med mera. Vi vill ge också
            den svenska polisen de nödvändiga verktygen för att bekämpa den
            grova gängkriminaliteten. Det är nödvändigt att svensk polis får
            motsvarande verktyg som den franska och holländska polisen har.
            Man kan ju undra varför svensk polis ska ha sämre verktyg än andra
            länder, särskilt med tanke på hur allvarlig gängbrottsligheten
            är i Sverige. Syftet är naturligtvis att bekämpa den grova gängkriminaliteten,
            inte att avlyssna laglydiga människor.
          </note>
          <note>
            Tillstånd ska bara ges om det finns en tydlig misstanke om att
            den som tvångsmedlen ska riktas mot är aktiv gängmedlem – aktiv
            gängmedlem, alltså inte vem som helst och inte DDR som Gustaf
            Lantz pratade om. Tillstånd i preventivt syfte ska alltid uppväga
            det intrång eller men som åtgärden innebär. Säkerhets- och integritetsskyddsnämnden
            ska utöva tillsyn över användandet.
          </note>
          <note>
            I justitieutskottet pågår arbete med detta utskottsinitiativ
            som förhoppningsvis kommer att resultera i att regeringen återkommer
            med förslag om att hemliga tvångsmedel ska kunna användas utan
            konkret misstanke när det gäller aktiva gängmedlemmar. Jag säger
            det igen: aktiva gängmedlemmar, inte vem som helst och inte DDR
            som Gustaf Lantz pratade om.
          </note>
          <note>
            Här har jag en fråga till Socialdemokraterna och Miljöpartiet.
            Ni säger ofta att ni vill krossa gängkriminaliteten, men ändå
            vill ni inte ge den svenska polisen det verktyg som den behöver.
            Varför vill ni inte det? Litar ni inte på rikspolischefen när
            han säger att polisen behöver det här verktyget?
          </note>
          <note>
            Fru talman! Till sist är jag glad över att vi får ett tillkännagivande
            om utvärdering gällande rätten till målsägandebiträde.
          </note>
          <note>
            Den som utsatts för exempelvis grov kvinnofridskränkning, sexualbrott
            eller misshandel har rätt att få ett målsägandebiträde. År 2018
            ändrades reglerna gällande detta i allmän domstol, vilket innebar
            att förordnandet gäller till dess att tiden för att överklaga
            tingsrättens dom har löpt ut. Anledningen var att Socialdemokraterna
            och Miljöpartiet helt enkelt tyck ­ te att det kostade för mycket
            pengar.
          </note>
          <note>
            Ett målsägandebiträde kan i dagsläget förordnas även i hovrätten
            om det anses finnas behov av det, men det sker inte automatiskt
            utan ska prövas i varje enskilt fall.
          </note>
          <note>
            Från flera olika håll har det lyfts fram att denna ändring inneburit
            stora nackdelar för brottsoffret då man blivit nekad att få ha
            kvar målsägandebiträdet i hovrättsprocessen. När målsägandebiträde
            inte finns är tanken att åklagarna ska gå in och företräda målsäganden.
            Men detta blir faktiskt helt fel. Målsägandebiträdets uppgift
            är att även stötta målsäganden, något som inte är åklagarens uppgift.
          </note>
          <note>
            En stor nackdel som lyfts fram gäller behovet av att få information
            från hovrätten. Det kan till exempel gälla om hovrätten beslutar
            att släppa den åtalade från häktet. Detta är information som är
            mycket viktig för brottsoffret att få för att kunna sätta sig
            i säkerhet innan förövaren står utanför dörren och knackar på
            – förmodligen på ett fruktansvärt dåligt humör eftersom han kanske
            suttit häktad i månader. Då kan man tänka sig vad han har i åtanke
            när han helt plötsligt står utanför brottsoffrets dörr och brottsoffret
            över huvud taget inte är beredd.
          </note>
          <note>
            När brottsoffret inte längre har målsägandebiträde i hovrätten
            är det ingen som ansvarar för denna typ av information, och då
            finns stor risk att brottsoffret utsätts för nya våldsbrott. Med
            tanke på den senaste tidens grova våldsbrott mot kvinnor är det
            mycket viktigt att brottsoffren får det stöd de behöver.
          </note>
          <note>
            Vi moderater vill i vår motion ha en utvärdering av hur den här
            lagändringen har fallit ut och vilka konsekvenser det blivit.
            Socialdemokraterna och Miljöpartiet reserverar sig mot en utvärdering.
            De skriver att de utgår från att regeringen noga följer frågan
            och vid behov vidtar de åtgärder som behövs. Tydligen har Socialdemokraterna
            och Miljöpartiet missat alla varningsklockor som ringt från både
            åklagare, målsägandebiträden och brottsoffer. För varningsklockor
            har ringt. Därmed har regeringen inte följt den här frågan eller
            helt enkelt inte brytt sig om den.
          </note>
          <note>
            Socialdemokraterna och Miljöpartiet brukar ju skryta om att de
            står på brottsoffrens sida, men här är det tydligt att de inte
            gör det. De vill inte ens gå med på en utvärdering av lagen. Varför
            vill ni inte ens utvärdera en fråga som lyfts upp som ett problem
            för brottsoffer?
          </note>
          <note>
            Anf. 19 ADAM MARTTINEN (SD):
          </note>
          <note>
            Fru talman! Vi debatterar ett betänkande från justitieutskottet
            om processrättsliga frågor. Det vi kan notera är att vi i betänkandet
            har ganska många tillkännagivanden, närmare bestämt 15. Initialt
            kanske jag därför ska passa på att yrka bifall till utskottets
            förslag till beslut. Jag vill särskilt lyfta fram punkten 4, som
            berör tillståndsplikten för kommuner och regio ­ ner när det gäller
            kamerabevakning.
          </note>
          <note>
            Det har nämnts tidigare i debatten här i dag att Socialdemokraterna
            vill gå framåt med en hel del förslag när det gäller just kamerabevakning
            men att man inte vill se någon form av DDR-samhälle. Det kan vara
            kul och intressant att då blicka tillbaka på hur den här debatten
            har låtit genom åren.
          </note>
          <note>
            Innan vi fick den nya kamerabevakningslagen 2018 ville Sverigedemo
            ­ kraterna göra det enklare för polis och brottsbekämpande myndigheter
            att använda sig av kamerabevakning utan den så kallade tillståndsplikten.
            Då fanns det ett motiverat motstånd från den rödgröna regeringen
            mot att göra det enklare för brottsbekämpande myndigheter att
            använda kamerabevak ­ ning. Som exempel kan nämnas att det tog
            tre år för polisen i Rinkeby att få upp kamerabevakning på pendeltågsstationer
            och andra brottsutsatta områden i kommunen. Det var såklart ett
            orimligt förhållande men ändå något som regeringen då var tillfreds
            med, tills det bildades en ganska bred majoritet i justitieutskottet
            som riktade tillkännagivanden till regeringen om att vidta åtgärder
            för att detta skulle kunna förenklas.
          </note>
          <note>
            Nu låter det som om den rödgröna regeringen har hittat den rätta
            balanspunkten, men historiskt sett vet vi att den balanspunkten
            alltid har processats fram av Sverigedemokraterna. Det är klart
            att vi är glada över den utvecklingen, men vi ser fortsatt ett
            behov av att andra aktörer är mer pro ­ aktiva i sitt brottsförebyggande
            arbete och eventuellt också behjälpliga i efterhand när brott
            har inträffat genom utökad kamerabevakning.
          </note>
          <note>
            Därför är tillkännagivandet om tillståndsplikten för kommuner
            och re ­ gioner viktigt. Vi tror att det är viktigt att fler aktörer
            i samhället får ett breddat och kanske tyngre uppdrag att arbeta
            brottsförebyggande. Det pågår utredningar om huruvida kommuner
            ska ha lagstadgad skyldighet att arbeta med frågor om brottsförebyggande.
            Där skulle exempelvis tillståndsplikten för kamerabevakning vara
            en del där kommunerna kan ta ett större ansvar för att trygga
            fler platser – inte minst i miljöer kring skolor, där man inte
            får kamerabevaka men där det kanske sker mycket skadegörelse och
            liknande, och även andra delar i kommunen.
          </note>
          <note>
            Det finns andra viktiga frågor som jag vill ta upp i debatten,
            inte minst en problematik som vi har debatterat flitigt här i
            kammaren: gängbrottsligheten, dess utbredning och dess makt över
            samhällen. Detta är något som har förvärrats för varje år som
            den rödgröna regeringen har suttit vid makten och gjort det år
            vi just lämnat bakom oss, 2020, till ett rekordår för dödsskjutningar,
            skjutningar och andra typer av kriminalitet mellan olika kriminella
            grupperingar.
          </note>
          <note>
            Den här utveckling är, vilket vi påtalat från Sverigedemokraternas
            sida, en direkt konsekvens av att vi har haft en naiv inställning
            till vad segrega ­ tion kan tillföra till vårt land. Många andra
            partier i denna församling har ju sagt att invandring endast är
            en vinst för samhället, medan vi har pekat på att en okontrollerad
            invandring och en naiv inställning till invandring är huvudorsaker
            till att vi har en utbredd segregation kring våra storstadsområden.
          </note>
          <note>
            Situationen har länge behövt starkare muskler, inte minst när
            det kommer till processrättsliga frågor. Sverigedemokraterna har
            historiskt varit ensamma om att exempelvis påpeka att anonyma
            vittnesmål i domstol är en huvudnyckel för att bryta den tystnadskultur
            som i dag råder. Det är alltså extremt få av de mord som sker
            inom gängrelaterade miljöer som klaras upp, utan de läggs på hög.
            Det finns inga skyldiga gärningsmän som sitter inne för morden,
            och det är ett jättestort problem.
          </note>
          <note>
            Polisen har uppgifter om att det finns personer i anslutning
            till morden som kan ha sett och hört någonting – den kunskapen
            finns – men det är ingen som vill prata med polisen. Det beror
            på att man går in med sitt liv, kanske med sin familjs liv, som
            insats om man väljer att ställa upp som vittne mot den organiserade
            brottsligheten. Vi tycker att det är ett orimligt förhållande
            att ställa krav på att samhället ska ställa upp för rättsväsendet
            när man gör det med sitt liv som insats.
          </note>
          <note>
            Anonyma vittnesmål i domstolar har varit en fråga där det historiskt
            har funnits ett motiverat motstånd från den rödgröna regeringen
            tills att det gjordes ett tillkännagivande från riksdagen på vårkanten
            2018. Det blev sedan en del av det som regeringen sedan utredde.
            Man hänvisar i reservationen i betänkandet till justitieutskottets
            förslag till beslut om att en utredning pågår om möjligheten att
            tillåta anonyma vittnen.
          </note>
          <note>
            I den här kammaren har vi haft många debatter, och jag har under
            tiden utredningen har pågått ställt frågor. Från regeringens sida
            har man varmt talat för ett kronvittnessystem, som finns med i
            samma utredning. Där är man beredd att gå vidare, men man utelämnar
            möjligheten att vittna anonymt i sin berättelse av vad man avser
            att gå vidare med. Det är för att det finns ett motiverat motstånd
            från rödgröna partier, och för den delen vissa liberala partier,
            om att införa möjligheten att komma åt de komplicerade morden
            i gängrelaterad miljö. Det kunde vara klädsamt att i betänkandet
            faktiskt berätta vad man tycker i sakfrågan och inte hela tiden
            hänvisa till att man inte vill föregripa en pågående utredning.
          </note>
          <note>
            Vi vet att förslaget sannolikt inte kommer att finna stöd i en
            rödgrön regering när utredningens förslag presenteras för riksdagen.
            Jag anser att det är en allvarlig brist att den rödgröna regeringen
            historiskt sett har varit emot allt som varit nödvändigt tills
            det finns en överväldigande majoritet i riksdagen för förslaget,
            och då kan man tänka sig att gå vidare med det i någon form. Det
            är inte vad jag skulle kalla ett bra ledarskap för att komma till
            rätta med morgondagens problem att ta upp gårdagens lösningar.
          </note>
          <note>
            Anonyma vittnesmål i domstolar kommer att vara en av huvudförklaringarna
            till hur vi bryter ned den organiserade brottsligheten där få
            mord klaras upp. Jag yrkar bifall till utskottets förslag till
            beslut.
          </note>
          <note>
            Anf. 20 JOHAN HEDIN (C):
          </note>
          <note>
            Fru talman! Processrätten är ett av de områden som vi borde ägna
            mer uppmärksamhet om vi verkligen ska lyckas bygga upp den trygga
            rättsstat som vi vill ha och som Sveriges invånare förtjänar.
            Hela rättsapparaten måste vara under ständig utveckling, och samtliga
            rättsvårdande myndigheter måste ha så goda förutsättningar som
            möjligt att göra ett bra jobb.
          </note>
          <note>
            Den goda rättsstaten, en rättsstat som de flesta litar på, måste
            balansera viktiga värden mot varandra. Å ena sidan måste rättssäkerheten
            och den enskildes integritet säkras. Å andra sidan måste de verktyg
            som rättsvårdande myndigheter har till sitt förfogande vara så
            vassa att de blir effektiva medel för att få skyldiga brottslingar
            dömda.
          </note>
          <note>
            Alla människor måste kunna känna att rättsväsendet är för dem,
            att polisen är där för oss när vi behöver den och att den som
            begår brottsliga handlingar mot oss med största säkerhet åker
            fast.
          </note>
          <note>
            I betänkandet vi nu debatterar finns en hel del intressanta idéer,
            och det är inte otänkbart att många av dem kommer att vara viktiga
            pusselbitar i framtidens processrätt. Icke desto mindre krävs
            ett gediget och strukturerat analysarbete för att åstadkomma en
            effektivare och bättre processrätt.
          </note>
          <note>
            Fru talman! Det duger helt enkelt inte att utan någon större
            plan ösa på med en massa förslag utan att veta vilka effekter
            de kommer att få. De problem som måste lösas behöver ägnas mer
            grundlig analys än gissningar och skott från höften.
          </note>
          <note>
            Arbetet i justitieutskottet är ofta präglat av stor professionalism
            och faktiskt också en hel del politiskt ledarskap från många partier
            som klarar av att lägga prestigen åt sidan och samarbeta för Sveriges
            bästa. Men en vanlig och kanske något olycklig princip är att
            ställningstaganden ibland baseras just på möjligheten att få till
            tillkännagivanden, och på så vis trycka till regeringen, snarare
            än att se ett motionsbetänkande, som det som vi just nu debatterar,
            som en grund för en sammanhållen policyutveckling, något som bidrar
            till att skapa ett bättre regelverk genom rättvisa, träffsäkra
            och proportionerliga lagar.
          </note>
          <note>
            Detta är ett ansvar som vilar på oss alla, men det tyngsta ansvaret
            måste bäras av dem som faktiskt gör anspråk på att styra landet.
            På flera punkter har vi i detta betänkande från utskottet så kallade
            falska majoriteter, det vill säga att majoriteten i utskottet
            inte speglar majoriteten i kammaren. Det är inte Centerpartiets
            ansvar att säkra majoriteten åt något håll. Vi har, förutom för
            punkterna 69 och 42 i januariavtalet, inget strukturerat samarbete
            med någon på rättsområdet. Ändå betvingar vi lockelsen att skaffa
            billiga politiska poänger genom att kliva med på tillkännagivanden
            bara för att tvåla till regeringen. Kvantitet är inte nödvändigtvis
            samma sak som kvalitet.
          </note>
          <note>
            Med det sagt vill jag samtidigt betona den återkommande kritik
            som jag har mot regeringen på rättsområdet, nämligen att det saknas
            en sammanhållen idé om vad regeringen egentligen vill med rättspolitiken.
            Rättspolitiken blir ett mischmasch av en mängd olika idéer som
            ligger spridda över rättsstaten. Bland dem finns goda tankar,
            men för att dessa goda tankar ska kunna omsättas i brottsbekämpande
            förmåga krävs mer.
          </note>
          <note>
            Fru talman! På bland annat Centerpartiets initiativ har utökade
            möjligheter till kameraövervakning införts för att kunna bekämpa
            brott mot till exempel lantbruksföretagare. Vi får oroande indikationer
            på att detta ändå inte har kommit att fungera fullt ut – detta
            i en verklighet där djurhållande företag i allt större utsträckning
            utsätts för allvarliga hot. Säkerhetspolisen talar nu om ekofascism,
            alltså högerextrem djurrättsaktivism. Därför yrkar jag bifall
            till min reservation 7 om att den nya lagens effekter måste utvärderas.
          </note>
          <note>
            En delmängd som inte har berörts i tillräckligt stor utsträckning
            i detta års processrättsbetänkande är åtgärder som träffar ett
            av vårt allra största samhällsproblem, nämligen våld i nära relationer.
            Centerpartiet har under detta år väckt en stor motion på just
            det ämnet, och glädjande nog har vi känt ett starkt stöd från
            många partier på många av punkterna. Men, fru talman, detta är
            bara en början. Vårt analys- och utvecklingsarbete på området
            fortsätter, och nästa år kommer vi tillbaka med en ännu större
            motion på området våld i nära relationer. Den motionen kommer
            att innehålla ett stort antal hemställanspunkter med skarpa förslag
            på området våld i nära relationer.
          </note>
          <note>
            Anf. 21 LINDA WESTERLUND SNECKER (V):
          </note>
          <note>
            Fru talman! Jag fick det här röda armbandet med en kvinnosymbol
            från Järfälla kvinnojour och Kvinnojouren Anna i förra veckan.
            Kvinnojourernas roll har aldrig varit viktigare än nu.
          </note>
          <note>
            Mäns våld mot kvinnor genomsyrar hela samhället, från att tjejer
            lär sig att titta över axeln när de kliver av bussen på kvällen,
            att väja om en man kommer bestämt gående mot dem på gatan, till
            mer allvarliga fall, nämligen att kvinnor blir slagna, våldtagna,
            köpta och mördade varje år.
          </note>
          <note>
            Mäns våld mot kvinnor är den brottslighet som år efter år ser
            likadan ut. Det dör 16 kvinnor per år för att män väljer att mörda
            kvinnor. Gängskjutningar, kriminella nätverk och mc-kriminalitet
            är kriminalitet som förändras genom åren och ser olika ut. Men
            mäns våld mot kvinnor ser likadant ut år efter år.
          </note>
          <note>
            Det finns ingen ursäkt. Men kanske är det för att mäns våld är
            ett våld som kan utföras av alla män som frågan är så svår att
            debattera. Kriminalitet vill man gärna skylla på någon annan,
            något främmande långt bort. Men mäns våld är inte främmande. Det
            är mitt ibland oss. Det är män från alla samhällsklasser, alla
            grupper, högutbildade och lågutbildade, storstadsbor och landsbygdsbor.
            Gemensamt är att det är män som slår kvinnor.
          </note>
          <note>
            Det vi debatterar i dag är processrätten – hur det ska funka
            i domstol, vilka metoder polisen ska få använda, hur vittnen ska
            skyddas. Det är stora och viktiga frågor, men det är också lagstiftning
            som inträder när brottet redan har begåtts. 95 procent av mäns
            våld mot kvinnor blir inte ens polisanmält. Förra året anmäldes
            25 765 fall av mäns våld mot kvinnor. Förstå hur stort mörkertalet
            är!
          </note>
          <note>
            Normaliseringsprocessen för kvinnor som lever i mäns våldsgrepp
            är brutal. Blåmärken viftas bort med att det inte ens kom blod.
            Sår går det att sätta plåster på. Män är duktiga på att slå där
            det inte syns. Kvinnor är duktiga på att sminka över blåtiror.
            Det tar ofta alldeles för lång tid innan polisen kommer in i bilden,
            och när polisanmälan är gjord kommer den stora utmaningen.
          </note>
          <note>
            Polisen arbetar prioriterat mot mäns våld genom satsningen på
            särskilt utsatta brottsoffer. Polisen har utvecklat arbetsmetoder
            och anställt 350 nya personer. Det är bra, men det behövs så mycket
            mer.
          </note>
          <note>
            Socialtjänsten fungerar inte så bra som den borde. Det är en
            problematik som både Nationellt centrum för kvinnofrid och Unizon
            lyfter fram. Det saknas kunskap och tydliga riktlinjer.
          </note>
          <note>
            I går skrev ett stort antal socialarbetare en debattartikel i
            Aftonbladet och vädjade om att få använda sin kompetens utan kommunens
            besparingskrav på socialtjänsten.
          </note>
          <note>
            Ungefär hälften av Sveriges kommuner saknar skyddat boende i
            den egna kommunen. Kvinnojourerna behöver kontinuerlig och tillräcklig
            fi ­ nansiering för att kunna bedriva ett fungerande arbete på
            lång sikt. Privatisering av kvinnojourer hotar hela den ideella
            stödverksamhet och den kunskap som byggts upp.
          </note>
          <note>
            Den farligaste perioden är när kvinnan – ofta med barn – ska
            lämna mannen, när det gemensamma hemmet ska delas upp, när hon
            ska gå. I dag finns det ingen upparbetad hjälpinsats när kvinnan
            bokstavligen ska lämna det gemensamma hemmet. Och varför är det
            hon som ska lämna det? Det borde rimligen vara mannen.
          </note>
          <note>
            Det behövs en översyn av vårdnadslagstiftningen med fokus på
            skyddet för kvinnor och barn som är utsatta för mäns våld. Domstol
            ska inte kunna besluta om gemensam vårdnad mot en förälders vilja
            i de fall där en förälder har utsatt den andra föräldern eller
            barnet för våld eller övergrepp. Gemensam vårdnad och umgänge
            är kanaler som våldsutövaren använder för att fortsätta utöva
            våld mot kvinnan. Inte ens i de fall då pappan har dödat mamman
            blir han automatiskt av med vårdnaden.
          </note>
          <note>
            Processrättsligt är det därför viktigt att se hur inspelade förhör
            kan användas som bevisning i rättegångar, för kvinnor hotas till
            tystnad och till att ta tillbaka sin anmälan.
          </note>
          <note>
            Det är bra att vi i riksdagen har samlats kring att minimistraffet
            för grov kvinnofridskränkning ska höjas, bland annat för att kunna
            inhämta medicinska journaler och rättsintyg, och att alla partier
            vill se över hur meddelanden mellan närstående ska kunna användas
            som bevisning.
          </note>
          <note>
            Vittnen måste skyddas mer och bättre. I dag kan en kvinna som
            vittnar om vad mannen har gjort mot henne riskera sitt liv eller
            sina barns liv. Vittnesskyddet måste stärkas, rätten till målsägande
            vid förhandling i hovrätten likaså.
          </note>
          <note>
            Det röda armbandet jag bär vittnar om vilken utsatthet kvinnor
            ständigt lever i. Kvinnor behöver ständigt skyddas från mäns våld,
            via kvinnojourer och via processrättsliga ändringar. Mäns våld
            måste stoppas.
          </note>
          <note>
            Fru talman! Jag kommer inte att yrka på något i dag. Men jag
            konstaterar att det finns en majoritet bestående av S, MP, V och
            C som gärna funderar lite längre, som gärna vill utreda och analysera
            politiska förslag, som gärna inväntar en utredning innan man sätter
            ned foten. Sedan finns det partier som gör tvärtom.
          </note>
          <note>
            Jag instämmer fullständigt i vad Johan Hedin från Centerpartiet
            sa i sitt anförande. Jag tvålar också väldigt gärna till regeringen
            när det behövs. Men inte jämt. Inte i varje fråga. Lagstiftning
            är för viktigt för att alltid göra snabba politiska poänger.
          </note>
          <note>
            (Applåder)
          </note>
          <note>
            Anf. 22 INGEMAR KIHLSTRÖM (KD):
          </note>
          <note>
            Fru talman! Sverige ska vara ett tryggt land att leva i, oavsett
            om man bor på landsbygden, i en stad eller i en förort. En av
            statens viktigaste uppgifter är att genom ett väl fungerande rättsväsen
            ge medborgarna trygghet.
          </note>
          <note>
            Brott kränker människors liv, frihet, hälsa och rätt till sin
            egendom. Därför kan vi aldrig tolerera brottslighet. Men det finns
            inget enkelt svar på hur vi skapar ett tryggare samhälle.
          </note>
          <note>
            Genom att stå upp för varandra och säga ifrån när vi ser att
            någon blir illa behandlad eller när ett brott begås stärker vi
            sammanhållningen och markerar rätt och fel.
          </note>
          <note>
            Det behöver också finnas framtidstro i alla delar av samhället.
            Hopp om att kunna skapa ett bättre liv. Utsikter att få ett jobb.
            En övertygelse om att det är bättre att vara en del av samhället
            än att välja ett liv vid sidan om. En förvissning om att när människor
            mår dåligt finns det ett skyddsnät och medmänniskor som fångar
            upp och hjälper. Och en vetskap om att när det begås ett brott
            kommer samhället och det offentliga att reagera snabbt och tydligt,
            såväl för att bistå brottsoffret som för att utreda gärningen.
          </note>
          <note>
            Fru talman! Riksdagen har denna mandatperiod och den förra gjort
            många tillkännagivanden till regeringen på en rad områden för
            att ge tydligare reaktioner mot brott.
          </note>
          <note>
            För dagens område, processrättsliga frågor, föreslår majoriteten
            i justi ­ tieutskottet att riksdagen riktar 15 uppmaningar, tillkännagivanden,
            till re ­ geringen. Vid behandlingen för ett år sedan fanns det
            majoritet för fyra tillkännagivanden. I år har det alltså ökat
            till 15 – sju med faktisk majoritet, ett från ett enigt utskott
            och sju med falsk majoritet. Gustaf Lantz väljer att bryta den
            frivilliga överenskommelsen att yrka på endast en reserva ­ tion.
            Naturligtvis är man fri att bryta mot detta. Samtidigt skapar
            det ett prejudikat för framtiden. Det kommer kanske, förhoppningsvis,
            andra re ­ geringar.
          </note>
          <note>
            Återigen är detta ett tecken på att det finns en majoritet som
            anser att det som nuvarande regering gör inte är tillräckligt.
          </note>
          <note>
            Återigen måste riksdagen driva regeringen framför sig för att
            få en rättspolitik som möter dagens behov.
          </note>
          <note>
            Återigen är det tydligt att vi behöver en ny regering i Sverige
            som visar handlingskraft för att möta en brottslighet som är i
            ständig förändring.
          </note>
          <note>
            Många av de tillkännagivanden som föreslås i utskottet bygger
            på förslag från oss kristdemokrater, men vi ger naturligtvis även
            stöd till goda förslag från andra partier för att nå fram till
            en politik som främjar en god rättslig process. Låt mig beröra
            några av de tillkännagivanden som föreslås, fru talman.
          </note>
          <note>
            Möjligheterna för kommuner och regioner att bedriva kamerabevakning
            på allmänna platser och andra platser dit allmänheten har tillträde
            bör förstärkas i syfte att öka tryggheten och se till att fler
            brott klaras upp. Vi vill också att rättsväsendet får ändamålsenliga
            tvångsmedel för att beivra brott. Svenskt rättsväsen ska inte
            bakbindas av att lagstiftningen ligger efter den tekniska utvecklingen.
          </note>
          <note>
            Vi anser att avlyssningsbeslut ska bindas till person i stället
            för telefonnummer, adress eller viss elektronisk kommunikationsutrustning.
            Denna bedömning delas av de myndigheter som faktiskt ska använda
            lagstiftningen, nämligen Polismyndigheten, Tullverket och Säkerhetspolisen.
            Kristdemokraterna anser att lagen bör utformas så att beslut om
            hemlig avlyssning – liksom andra beslut om övervakning, exempelvis
            hemlig dataavläsning – ska knytas till personen som ska bevakas.
          </note>
          <note>
            Utredningen om utökade möjligheter att använda hemliga tvångsmedel
            har fått i uppdrag att ta ställning till om ett tillstånd till
            hemlig rumsavlyssning och hemlig kameraövervakning ska knytas
            till person. Vi ser det dock som nödvändigt att regeringen säkerställer
            att det utredningsarbete som nu pågår även leder fram till ett
            förslag i fråga om platskravet och om det ska gälla person.
          </note>
          <note>
            Fru talman! Jämfört med andra länder har Sverige en mycket sträng
            tillämpning av omedelbarhetsprincipen och muntlighetsprincipen,
            som sammantaget innebär att all tyngd i processen läggs på huvudförhandlingen
            medan tidiga förhör tillmäts ett begränsat värde. En sådan ordning
            riskerar att bidra till den tystnadskultur som ofta råder i mål
            om grov organiserad brottslighet. Utredningen om processrätt och
            stora brottmål har lämnat förslag som innebär en förändring av
            omedelbarhetsprincipen, och regeringen har också nyligen beslutat
            om en lagrådsremiss. Det är dock viktigt att regeringen så snart
            som möjligt återkommer till riksdagen med ett lagförslag som innebär
            ökade möjligheter att använda tidiga förhör som bevisning i brottmål.
          </note>
          <note>
            Fru talman! Många känner en stor oro inför att vittna. Det gäller
            särskilt vittnesmål som rör gängbrottslighet och grov organiserad
            brottslighet. Det är ett nederlag för rättsväsendet och för hela
            samhället när människor tystnar av rädsla för repressalier och
            hot. I Danmark, Norge och Nederländerna är det möjligt att i vissa
            exceptionella fall använda anonyma vittnesmål. Möjligheten är
            också godkänd av Europadomstolen, givet att det rör sig om speciella
            omständigheter. Hoten mot rättssäkerheten har därför inte den
            vikt som tidigare har anförts av andra politiska partier. Möjligheten
            att vittna anonymt i vissa specifika typer av brottmål bör prövas
            i Sverige.
          </note>
          <note>
            Efter påtryckningar från Kristdemokraterna och andra beslutade
            regeringen att utreda ett system med anonyma vittnen. Dock har
            justitieministern tidigare uttalat en ovilja att genomföra förslaget.
            Vår bedömning är dock alltjämt densamma: Ett system med anonyma
            vittnen bör införas, och Sverige bör även införa ett system med
            kronvittnen. Ett kronvittne är en misstänkt som kan få mildare
            straff om uppgifter kan lämnas som bidrar till uppklaringen av
            ett brott. Detta är avgörande för att bryta tystnadskulturen i
            framför allt utsatta områden.
          </note>
          <note>
            Fru talman! Det är också viktigt att utreda de nya bestämmelser
            om förordnande av målsägandebiträde som trädde i kraft den 1 juli
            2018. Man behöver utreda konsekvenserna. Man bör göra en utvärdering
            och se till att brottsoffer får stöd och hjälp i rättsprocessen.
          </note>
          <note>
            Fru talman! Jag vill i denna debatt också lyfta ett förslag som
            vi kristdemokrater anser vara ett verksamt verktyg för att trycka
            tillbaka brottsligheten. Det gäller beslag och förverkande av
            brottsvinster.
          </note>
          <note>
            Den norska justitieministern besökte förra året Irland i syfte
            att dra lärdom av det framgångsrika arbete som bedrivits där sedan
            1996. När byrån på Irland får ett domstolsbeslut gör de en husrannsakan
            och beslagtar pengar, klockor, smycken och annat om man inte kan
            förklara hur man kommit över tillgångarna på laglig väg. Den irländska
            modellen vänder på bevisbördan. En person med dyr klocka, exklusiv
            bil eller mycket pengar på bankkontot behöver redogöra för och
            bevisa hur han har tillskansat sig tillgångarna på laglig väg.
          </note>
          <note>
            Den norska ekobrottsmyndigheten har välkomnat förslaget att ta
            efter Irland. Vi menar att Sverige också borde utreda hur detta
            förhållningssätt skulle kunna införlivas i en svensk kontext.
            Vad gäller arbetets organisa ­ tion bör det övervägas om den svenska
            myndighetssamverkan kan ta efter Irlands modell med en särskild
            civilrättslig enhet eller om det bästa är ett fortsatt arbete
            i samverkan men med starkare muskler och ett tydligt upp ­ drag
            på varje myndighet att prioritera arbetet.
          </note>
          <note>
            Vi menar att det är viktigt att arbeta ännu mer kraftfullt för
            att beslagta statussymboler för gängkriminella. Genom att gå på
            pengarna och statussymbolerna får arbetet större effekt, och det
            blir också mindre attraktivt att vara kriminell. En positiv effekt
            är att det skulle kunna förhindra nyrekrytering då kriminella
            som propagerar för en kriminell livsstil inte skulle kunna visa
            upp bilar, klockor, pengar och andra statussymboler.
          </note>
          <note>
            Utifrån denna bakgrund yrkar jag bifall till reservation 30.
          </note>
          <note>
            Fru talman! Som dagens betänkande och debatt visar finns det
            allvarliga problem i vårt land som behöver mötas med verkningsfulla
            åtgärder. Trots goda intentioner och stora ord har den regering
            som nu haft ansvaret i snart sju år tyvärr inte lyckats åstadkomma
            den förändring som krävs för att återetablera den trygghet som
            våra medborgare efterfrågar och förtjänar. Utskottets 15 förslag
            till tillkännagivanden visar på åtgärder som behöver genomföras
            för att ändra situationen.
          </note>
          <note>
            Vi kristdemokrater stöder de tillkännagivanden som utskottets
            majoritet har föreslagit, liksom Kristdemokraternas egna yrkanden,
            men vid den ­ na debatt yrkar jag som tidigare sagt bifall endast
            till reservation 30.
          </note>
          <note>
            Anf. 23 JOHAN PEHRSON (L):
          </note>
          <note>
            Fru talman! Under denna debatt om betänkandet P rocessrättsliga
            frågor väljer jag att för Liberalernas räkning yrka bifall till
            reservation 41.
          </note>
          <note>
            Vi vill gärna påminna åhörare och kollegor om vikten av att ha
            en sam ­ manhållen, stark rättsstat. I detta inbegrips väldigt
            mycket. Det handlar om olika resurssatsningar, om rimliga och
            relevanta straff och om det vi nu ska prata om, nämligen verktyg
            inom processrätten. Det handlar också om internationellt samarbete
            och samverkan mellan myndigheter. Det är unge ­ fär dessa parametrar
            vi har att spela med i arbetet med att förebygga, be ­ kämpa och
            utreda brottslighet för att på lång sikt just minska brottsligheten
            och öka tryggheten.
          </note>
          <note>
            När man funderar på vilka avvägningar vi behöver göra får man
            be ­ tänka att vi när det gäller en sådan sak som säkerhet på
            våra vägar exem ­ pelvis tillåter polisen att stoppa mig hur många
            gånger som helst per dag när jag är ute och åker bil, för att
            till exempel kolla att jag är nykter. Det är extremt lämpligt,
            men det är också en sorts integritetskränkning. Polisen har ganska
            stor makt där, men jag har faktiskt aldrig hört någon protestera
            mot det.
          </note>
          <note>
            En annan sak som är uppe i betänkandet är det här med preventiva
            insatser när det gäller massmord, rån, terroristbrott eller liknande.
            Då krävs det väldigt mycket för att polis och myndigheter ska
            få agera för att stoppa detta. Där har vi valt en annan balans,
            som har sin självklara förklaring i ett demokratiskt perspektiv.
          </note>
          <note>
            För Liberalerna är det viktigt att vi inser allvaret i den nuvarande
            situa ­ tionen i Sverige med ganska grov brottslighet som äter
            sig in i samhälls ­ kroppen. Vi ser det direkt, tragiskt och spekulativt.
            Senast i natt sköts ännu en person till döds i min hemstad Örebro
            – oklart varför, men man kan ju gissa. Brottsligheten ger sig
            också in i våra välfärdssystem och bygger upp parallella rättsordningar
            i stora delar av Sverige. Utvecklingen är allvarlig, och det är
            därför dessa svåra frågor diskuteras. Från flera partier försöker
            vi driva på regeringen att inse detta.
          </note>
          <note>
            Det hade varit annorlunda i Sverige om mycket av vad vi i utskottet
            är överens om och som nu är på gång i utredningar redan hade varit
            på plats för redan 10 eller 15 år sedan, när vi såg denna utveckling
            komma. I många av dessa frågor vill några av partierna, inte minst
            Liberalerna, gå ytterligare steg. Andra har dock inte sett det
            komma förrän nu, och därför är det svårare att bekämpa den grova,
            organiserade brottsligheten.
          </note>
          <note>
            Också vi i Liberalerna ser det som nästan en demokratisk naturlag
            att rättsstaten ligger efter den grova brottsligheten. Vi behövde
            inte ha en massa säkerhetskontroller på flygplan innan det fanns
            flygplan. Vi behöv ­ de inte tala om hemlig dataavläsning och
            de integritetsavvägningar som måste göras när det inte fanns några
            datorer. När folk skickade röksignaler till varandra behövde man
            inte någon hemlig dataavläsning. Men den eviga frågan kvarstår:
            Man måste väga rättstryggheten, det vill säga att brott helst
            inte ska begås alls, mot rättssäkerheten, att ingen ska bli oskyldigt
            dömd, och också integriteten. Var går gränsen? Vi ska inte bli
            DDR, men vi kan heller inte vara Bullerbyn.
          </note>
          <note>
            För Liberalerna är det viktigt att vi är i Sverige här och nu
            och ser hur det ser ut. Vi får inte vara naiva. Rättstrygghet
            och rättssäkerhet är det väldigt få människor som är emot. Och
            apropå integritet: Om allting skulle avlyssnas och om polisen
            skulle ha samma kontrollmöjligheter som de har när det gäller
            nykterhet i trafiken skulle brottsligheten minskas väldigt, men
            många skulle uppleva det som integritetskränkande. Det blir en
            total genomlysning om allting kontrolleras, men så vill ju ingen
            ha det. Det är en orimlig balans.
          </note>
          <note>
            Den balans som det alltid handlar om i dessa svåra frågor gäller
            behovet, ändamålet och proportionaliteten. Men vi har landat olika
            på en rad områden.
          </note>
          <note>
            När det gäller det här betänkandet vill vi liberaler lyfta fram
            detta med utökade möjligheter till husrannsakan. Det finns flera
            nivåer på detta, men att kunna göra husrannsakan är centralt för
            att kunna stoppa inte minst det grova våldet på våra gator, som
            skördar inte bara inblandade personers utan också många oskyldiga
            människors liv. Det skulle kunna få en dämpande effekt, och ett
            våldskapital skulle pressas tillbaka, för det bygger ofta på vapen.
          </note>
          <note>
            I går gick Kronofogdemyndigheten ut och signalerade behovet av
            att slå mot pengar och statussymboler. De flesta grova kriminella
            har ganska omfattande störningar och låg empatisk förmåga. De
            är rätt tragiska på många sätt men väldigt farliga. De är dock
            i regel inte sadister per defini ­ tion, utan de håller på med
            sin verksamhet för att de helt enkelt inte vill gå till jobbet.
            De vill inte jobba vare sig för den kommunala hemtjänsten i Nora
            eller för den delen för Attendo någon annanstans. De vill inte
            jobba, men de vill ha pengar ändå.
          </note>
          <note>
            Därför ska man slå mot brottsvinsterna. Här finns mycket mer
            som vi kan göra. Det har ju nyss varit deklarationstider. Då måste
            laglydiga medborgare i Sverige redovisa var varenda krona kommer
            ifrån, men människor som lever i kriminella miljöer och nolltaxerar
            eller deklarerar låga inkomster har uppenbarligen ändå stora ekonomiska
            medel. Vi måste slå mot pengarna och förverka brottsvinster.
          </note>
          <note>
            Tekniken utvecklas. De regelverk som finns om att beslagta meddelanden
            mellan närstående för att använda i brottsbekämpning stammar från
            1940-talet. Då skrev folk brev – möjligtvis hotbrev men mest kärleksbrev.
            I dag sitter folk och gör annat på nätet. Den digitala utvecklingen
            parat med den grova brottslighetens utveckling med gäng och klanmentalitet
            gör att vi måste se till att detta kan användas mer offensivt
            i domstol. Husrannsakan, förverkande av brottsvinster och möjlighet
            att beslagta meddelanden mellan närstående är centralt.
          </note>
          <note>
            Kronvittnen har berörts här. Det handlar om människor som medverkar
            till att erkänna och klara upp sin egen brottslighet och som kan
            utgöra starka bevis om pengar, vapen, brottsplaner, narkotika
            eller vad det nu kan vara – tyngre bevis än bara ett anonymt vittne.
            Detta behöver utvecklas, och det är på väg framåt.
          </note>
          <note>
            Avslutningsvis finns det också motioner här om nämndemännens
            si ­ tuation. Det kommer ju upp i processrätten. Där är frågan
            hur de ska be ­ handlas. Vissa förbättringar har gjorts på senare
            år, men Liberalerna vill ha det till protokollet att detta är
            kostnadsdrivande, och vi har därför svårt att driva på där utöver
            genom det pågående samarbetet med regeringen när det gäller statens
            budget för utgiftsområde 4, det vill säga detta område. Men det
            finns all anledning att fundera på om man ytterligare ska förstärka
            nämndemännens ekonomiska situation. Detta vill jag ha till protokollet.
          </note>
          <note>
            Jag yrkar bifall till reservation 41, som handlar om vikten av
            interna ­ tionellt samarbete i Europa för att bekämpa den grova
            brottsligheten.
          </note>
          <note>
            Anf. 24 HÅKAN SVENNELING (V):
          </note>
          <note>
            Fru talman! I början av mars 2020 tog jag tillsammans med riksdagsledamöter
            från ett flertal andra partier emot Ted Hui och den delegation
            från Hongkong som han ledde. De reste runt i Europa för att väcka
            uppmärksamhet för situationen för demokrati och mänskliga rättigheter
            i Hongkong för att världen skulle bry sig och agera, särskilt
            i en tid när frå ­ gor om mänskliga rättigheter hade åkt ned på
            den globala dagordningen med Donald Trump som president.
          </note>
          <note>
            I maj 2020 såg jag på Twitter bilder hur Ted Hui blev bryskt
            utsläpad av parlamentets personal när han försökte tala i Hongkongs
            parlament, ett parlament likt riksdagen. Att jag i dag skulle
            bli utsläpad ur kammaren av er andra här inne är såklart otänkbart,
            men i Hongkong har det redan skett.
          </note>
          <note>
            Under sommaren 2020 drevs den så kallade nationella säkerhetslagen
            för Hongkong igenom. Genom den blev det uppenbart att rättssystemet
            i Hongkong inte längre är fristående. Flera länder har därför
            valt att avsluta sina avtal med Hongkong, och EU har uppmanat
            medlemsstaterna att granska säkerhetslagens effekter på gjorda
            överenskommelser.
          </note>
          <note>
            Den 26 augusti 2020 greps Ted Hui. Han tvingades under hösten
            a tt avgå som parlamentsledamot, och nu har hans familj tvingats
            på flykt utomlands. De söker nu asyl, senast i Australien. Regimen
            har straffat honom genom att frysa hans banktillgångar och sätta
            upp honom på en lista över efterlysta, som om vi vore i vilda
            västern.
          </note>
          <note>
            Jag hittade hans visitkort. På det står det att han är vald parlamentsledamot
            och att han representerar det demokratiska partiet, som till och
            med har en fredsduva som sin logga.
          </note>
          <note>
            I delegationen fanns också en ung kvinna, som var tillbakadragen
            under en stor del av besöket. Men samtidigt utstrålade hon styrka.
            Hon var en av organisatörerna för de modiga motdemonstranterna,
            de som tog över gatorna i folkliga massprotester med miljoner
            deltagare, de som fick öka på sin skyddsutrustning när våldet
            från polisen ökade och de som ockuperade sina universitet i syfte
            att göra sina röster hörda.
          </note>
          <note>
            Trots deras kamp blev de brutalt nedslagna av den kinesiska regimen.
            Hongkongs ledare Carrie Lam har blivit symbolen för någon som
            är beredd att sälja ut sitt land och sin demokrati.
          </note>
          <note>
            Fru talman! Den svenska regeringen och EU har under lång tid
            kommit med ett flertal skarpa uttalanden om situationen i Hongkong.
            Men när det har kommit till handling och agerande har det varit
            obefintligt.
          </note>
          <note>
            I EU:s beslut står det att medlemsstaterna ska vidta åtgärder.
            Den svenska regeringen har inte följt det beslutet. Regeringen
            kan inte visa på en enda konkret åtgärd som man har vidtagit.
            I stället listar regeringspartierna i tid och otid skäl till att
            man inte ska agera. Det är precis vad Peking vill. Det är därför
            bra att riksdagen i dag agerar och fyller den lucka som regeringen
            har skapat.
          </note>
          <note>
            Avtalet om rättshjälp mellan Sverige och Hongkong är i grunden
            ett bra avtal. Det är viktigt att länder kan hjälpa varandra i
            att finna såväl bevis som dem som begår brott. Det stärker vår
            rättsstat och minskar straff ­ f riheten för internationell brottslighet.
          </note>
          <note>
            Men när Hongkong inte längre är en demokrati riskerar avtalet
            att bli en hjälp för regimen att förfölja sitt folk. I avtalet
            finns det undantag som gör att ett land kan neka det andra landet
            rättshjälp. Det gäller till exempel politiska brott. Problemet
            med avtalet är att den bedömningen ska göras av polisen, och polisen
            är inte Utrikesdepartementet. De ska bekämpa brott i Sverige och
            inte följa utvecklingen för demokrati i Hongkong. Reger ­ ingen
            har kopplat till avtalet inte gett några instruktioner till rättsvårdande
            myndigheter. Man har helt frånsagt sig ansvar och styr inte.
          </note>
          <note>
            Vi har sett det förut. I går hade näringsutskottet och utrikesutskottet
            möte med handelsministern och Exportkreditnämnden, EKN, efter
            att myndigheten hade beviljat krediter till diktaturens Belarus.
            Sådant ska inte hända i Sverige. Men sådant händer när regeringen
            inte tar sitt ansvar.
          </note>
          <note>
            Om Ted Hui skulle återvända till Sverige, skulle då svenska rättsvårdande
            myndigheter hjälpa regimen att samla bevis mot honom? Det vet
            vi inte. Men vi vet att om avtalet om rättshjälp avslutas kommer
            så inte att ske.
          </note>
          <note>
            Vi i riksdagen tar vårt ansvar. Vi tillkännager härmed följande
            för regeringen: Hongkong är inte längre en demokrati. Hongkong
            styrs numera från Peking. Därför kan Sverige inte längre ha ett
            avtal om rättshjälp med Hongkong. Därför tillkännager vi att avtalet
            ska sägas upp.
          </note>
          <note>
            Anf. 25 JOHAN PEHRSON (L) replik:
          </note>
          <note>
            Fru talman! Jag vill tacka Håkan Svenneling för ett bra anförande
            och för ett patos för demokratikämparna i Hongkong, det Hongkong
            som en gång var brittiskt. Det skulle vara en övergångstid som
            skulle löpa i många, många år för att de skulle kunna bevara och
            utveckla sin demokrati snarare än avveckla den. Den tiden blev
            kortare än önskvärt.
          </note>
          <note>
            Jag hade förmånen att leda en delegation från riksdagen för finans
            ­ utskottets del tidigare under denna mandatperiod. Det var då
            det började, kan man säga. Detta har pågått under lång tid, men
            det var då kampen på gatorna började. Vi fick då förmånen att
            träffa både svenska företag och företrädare för oppositionen.
            Vi träffade testuggande företrädare för dikta ­ turen också.
          </note>
          <note>
            Detta är centralt. Jag är inte den som alltid försvarar regeringen,
            vill jag understryka. Men tidigare var frågan om sans och balans
            uppe när det gäller detta betänkande. Det finns ju ändå en tydlighet
            i att man kan neka till att utlämna människor som uppenbart är
            politiskt jagade av diktaturen, så att säga.
          </note>
          <note>
            Jag vill också lyfta in det faktum att detta kan påverka möjligheten
            för svenska företag som verkar i Hongkong och som behöver göra
            så en tid, åtminstone. Vi liberaler tror ändå att närvaro av svenska
            företag eller andra europeiska företag i Hongkong kan mildra effekten
            av det som diktaturen nu är på väg att genomföra.
          </note>
          <note>
            Jag tänkte höra om Håkan Svenneling har några reflektioner om
            det. Det är klart att Liberalerna står bakom detta. Jag vill bara
            problematisera det, men jag uppskattar engagemanget för demokrati.
          </note>
          <note>
            Anf. 26 HÅKAN SVENNELING (V) replik:
          </note>
          <note>
            Fru talman! Detta tillkännagivande kom till efter en motion från
            Vänsterpartiet, Centerpartiet, Liberalerna, Kristdemokraterna
            och Moderaterna. Jag tog initiativ till detta tillsammans med
            centerpartisten efter att det varit en interpellationsdebatt i
            riksdagen där utrikesministern väldigt tydligt avvisade alla krav
            på att regeringen på något sätt skulle agera. Det var bara månader
            efter att EU gemensamt hade beslutat om att medlemsstaterna skulle
            agera i syfte att skydda demokratin i Hongkong och skydda människorättsförsvararna.
            Därför krävde vi handling. En av de saker vi tog upp var just
            rättshjälpsavtalet.
          </note>
          <note>
            Ministern ger inte några instruktioner. Det hade kanske varit
            en annan sak om man hade sagt: Vi ska inte använda det här avtalet
            så länge det rör sig om politiska brott. Vi kommer att vara tydliga
            i vår styrning av Polismyndigheten och andra rättsvårdande myndigheter
            med att detta avtal inte ska användas i syfte att jaga demokratiaktivister.
          </note>
          <note>
            Men det beskedet fick vi då inte av regeringen, och vi har inte
            fått det sedan dess. Man har i stället hänvisat till olika skäl
            för att avtalet inte ska sägas upp. Det imponerar inte på mig.
            Därför är jag stolt över att jag, Johan Pehrson och andra partier
            i dag gör detta tillkännagivande.
          </note>
          <note>
            Det är viktigt att Sverige är en tydlig röst för demokrati runt
            om i världen. Man kan inte ha en drive for democracy från Utrikesdepartementet
            och samtidigt inte stå upp för det när demokratin utsätts, som
            den gör i Hongkong.
          </note>
          <note>
            Det är en utmaning för oss hur vi ska stödja demokratin nu när
            demokratiaktivisterna antingen har gått under jord eller sitter
            i fängelse eller har tvingats fly. Det är ett faktum i Hongkong
            i dag. Den resa som du gjorde tillsammans med finansutskottet
            är inte möjlig att göra i dag. Ni kan inte träffa samma personer
            som ni träffade då. Därför måste vi såklart på bästa sätt stödja
            svenska företag som står upp för mänskliga rättigheter och som
            vill finnas kvar i Hongkong. Jag tror att ett steg skulle kunna
            vara en lagstiftning om företags ansvar för mänskliga rättigheter.
            Jag hoppas att en sådan lagstiftning kommer till på svensk nivå
            och på EU-nivå.
          </note>
          <note>
            Anf. 27 JOHAN PEHRSON (L) replik:
          </note>
          <note>
            Fru talman! Jag ska inte förlänga detta. Det var klokt sagt.
            Vi behöver ha en stark Kinapolitik – det är det vi ska prata om
            i dag – och det inbegriper ett fokus på de spillror av demokratikämpar
            som finns kvar i Hongkong, som kanske inte ger upp och som har
            en dröm om att detta är möjligt.
          </note>
          <note>
            Jag vill understryka att det i det sammanhanget gäller att vi
            skiftar fokus mot Taiwan och ser vad de nu utsätts för. Först
            tog man Hongkong – ja, man har tagit annat också: människors liv,
            till exempel. Och nu riktar man sig mot Taiwan. Vi måste från
            Sverige och den europeiska nivån, som är helt avgörande, tillsammans
            sätta press. Vi kan gärna ta med en, så att säga, demokratiskt
            mer progressiv administration i USA för att göra vad vi kan för
            att bygga en axel av demokratier som sätter den press som Kina
            måste möta. Det finns törstande demokratiaktivister som förtvinar
            eller mördas i Kina.
          </note>
          <note>
            Anf. 28 HÅKAN SVENNELING (V) replik:
          </note>
          <note>
            Fru talman! Jag och Johan Pehrson håller med varandra om mycket
            i detta replikskifte. Det som vi som parlament och som riksdagsledamöter
            behöver ha fokus på är den imperialistiska politik som Kina nu
            för.
          </note>
          <note>
            Vi ser stormakter som försöker påverka länderna i sina närområden.
            Man pratar om inre angelägenheter när man inte vill att vi ska
            titta på vad som sker på deras egna bakgårdar. Det är där vi måste
            säga ifrån och tydligt peka på de brott som sker mot mänskliga
            rättigheter i Kina. Det gäller också hur Kina försöker påverka
            sina grannländer, där Taiwan, som Johan Pehrson är inne på, är
            det främsta.
          </note>
          <note>
            Vi behöver fortsätta hålla fokus på Hongkong. Vi behöver lyfta
            uigurernas situation i Xinjiang eller Östturkestan, som det också
            heter. Vi behöver fortsätta ha ett fokus på Tibet, där Kina de
            facto har ett järngrepp om situationen. Men vi ser också andra
            regioner som vi inte får tappa fokus på, till exempel Inre Mongoliet.
            Där har Sverige nyligen gett besked om att avvisa politiska aktivister
            från Sverige till Inre Mongoliet. Man ser att minoriteter även
            i de – vad ska man säga? – underbevakade regionerna är utsatta
            och förföljda för sina politiska och religiösa åsikter.
          </note>
          <note>
            Detta måste vi som svenska parlamentariker stå upp för.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 12 Redogörelse för verksamheten inom den gemensamma parla ­
            mentariska kontrollgruppen för Europol och den svenska delega
            ­ tionens arbete under 2020
          </note>
          <note>
            Justitieutskottets betänkande 2020/21:JuU40
          </note>
          <note>
            Redogörelse för verksamheten inom den gemensamma parlamentariska
            kontrollgruppen för Europol och den svenska delegationens arbete
            under 2020 ( redog. 2020/21:Europol1)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 13 Undantag för deltidsbrandmän vid beräkning av arbetslöshetsersättning
          </note>
          <note>
            Arbetsmarknadsutskottets betänkande 2020/21:AU14
          </note>
          <note>
            Undantag för deltidsbrandmän vid beräkning av arbetslöshetsersättning
            (prop. 2020/21:123)
          </note>
          <note>
            föredrogs.
          </note>
          <note>
            Anf. 29 ANN-SOFIE LIFVENHAGE (M):
          </note>
          <note>
            Fru talman! Sverige är ett vidsträckt land med människor utspridda
            över stora landytor – människor som ska försvaras varje dag. De
            ska försvaras mot brott, mot dårskap, mot väder och vind, mot
            eld och mot olyck ­ or.
          </note>
          <note>
            Till vår hjälp har vi hjältar i olika former. Vissa har arbetat
            heltid, så ­ som Seveyios Ecer och Samori Williams på Södertörns
            brandförsvarsförbund. Andra arbetar deltid och rycker ut med några
            minuters varsel från sina ordinarie jobb som snickare, lärare
            eller ekonom. Vi har alla dessa att tacka för att vi kan känna
            oss lite säkrare, men framför allt tryggare, i vetskapen om att
            om olyckan är framme gör de sitt yttersta för att komma oss till
            undsättning.
          </note>
          <note>
            Dagens proposition är helt klart ett steg i rätt riktning. Bakgrunden
            är ett tillkännagivande för att förbättra villkoren för Sveriges
            deltidsbrandmän som bland annat Moderaterna var med och drev fram.
            Regeringen ville då först inte införa branschspecifika undantagsregler,
            medan vi moderater ansåg, och fortsätter att anse, att det i detta
            fall är berättigat med ett undantag för en helt unik yrkesgrupp
            som drabbas obönhörligt hårt av nuvarande regler.
          </note>
          <note>
            Fru talman! Vi moderater välkomnar initiativet. Vi ställer oss
            även bakom propositionen som en god start men konstaterar att
            det här tyvärr inte räcker till för att vi ska få de resultat
            som vi anser är så viktiga: att vi kan behålla våra deltidsbrandmän.
          </note>
          <note>
            Deras anställning för samhället består inte bara i jour och övning.
            De måste utföra materielvård, se till att för- och efterarbete
            fungerar i samband med att de har varit ute på en insats och framför
            allt: De ska rycka ut med eller utan blåljus i jakten på minuterna
            för att kunna göra sitt jobb – att rädda liv och egendom för att
            trygga vårt samhälle.
          </note>
          <note>
            Den problematik som finns här och som vi försöker lösa handlar
            om att deltidsbrandmännen ska kunna fortsätta att fungera med
            full styrka även om någon deltidsbrandis blir av med sin huvudanställning,
            alltså jobbet i industrin, jordbruket eller det egna företaget.
            Med dagens regler ryker då deltidsbrandmännens ersättning från
            a-kassan, vilket bidrar till att de hellre säger upp sig från
            sin bisyssla än riskerar familjens trygghet om a ‑ kassan minskas.
            Samhället förlorar därmed extremt viktig kompetens, och utgången
            kan mycket väl bli förödande för ett litet samhälle som har drabbats
            hårt av arbetslöshet.
          </note>
          <note>
            Fru talman! Den vanligaste anställningen för en svensk brandman
            är just i en deltidskår. Av Sveriges nästan 16 000 brandmän arbetar
            över 10 000 på deltidsstationer. Vi har Johan Wolter på Åkers
            brandstation, Andreas Andersson på Avla brandvärn och Therese
            Andersson och Ras ­ mus Blom på Gnesta brandstation – en industriarbetare,
            en mjölkbonde, en kanslist och en säljare som alla står beredda
            att med några minuters varsel rycka ut i en krissituation.
          </note>
          <note>
            Det handlar om helt vanliga människor som råddar och fixar i
            sin vardag och ser till att de inte är längre bort än fem minuter
            från brandstationen. De fixar backup med barnvakt till sina egna
            barn så att de aldrig riskerar att stå ensamma hemma med barnen
            när larmdosan piper och superhjältedräkten ska dras på.
          </note>
          <note>
            Pandemin har med all oönskvärd tydlighet visat sårbarheten i
            nuvarande system, och det är av största vikt att vi tar ansvar
            för att förbättra villkoren och säkra krisberedskapen. Det är
            viktigt i en tid när man tydligt i SOU 2018:54 fastställt att
            personalförsörjningen och möjligheten att rekrytera och behålla
            personal är ett av svensk räddningstjänsts största problem.
          </note>
          <note>
            I samma utredning fastställer man att arbetet som deltidsbrandman
            är ett särpräglat jobb som bedrivs som extra arbete vid sidan
            av ordinarie anställning och att trygghetssystemens generella
            regler inte är anpassade till en sådan anställning.
          </note>
          <note>
            Man menar också i utredningen att det i första hand är arbetslöshetsförsäkringen
            som utgör en påtaglig negativ påverkan på personalförsörjningen,
            och därmed föreslår man att huvuddelen av arbete som deltidsbrandman
            ska undantas vid beräkning av a-kassa.
          </note>
          <note>
            Deltidsbrandmännen måste kunna fortsätta sitt samhällsviktiga
            uppdrag som ett extraarbete även om de förlorar sin huvudanställning
            utan att a-kassan ska försämras.
          </note>
          <note>
            Fru talman! Dagens proposition är ett verkligt välkommet första
            steg, men vi anser att den behöver kompletteras i enlighet med
            betänkandet En effektivare kommunal räddningstjänst för att ytterligare
            täppa till risken att återigen hamna i grundproblematiken: att
            deltidsbrandmännens a-kassa försämras på grund av deras viktiga
            samhällsengagemang.
          </note>
          <note>
            Svensk räddningstjänst är till stor del beroende av deltidskårerna
            ute i landet. Utöver att de finns där när elden kommer lös eller
            när bilolyckan är ett faktum har de vid de senaste årens kriser
            som skogsbränder, torka och översvämningar tydligt visat att de
            är oumbärliga för oss. Att två av tre brandmän inte har detta
            som sin huvudsysselsättning talar sitt tydliga språk när det gäller
            vikten av att vi här ser till att förutsättningarna underlättas
            för att de ska kunna vara kvar på jobbet även fortsättningsvis.
          </note>
          <note>
            Efter att ha gått två separata utbildningar och i vissa fall
            vidareutbildat sig ytterligare är deltidsbrandmännen redo att
            stå till vår tjänst, för sin bygd, för sin kommun och för sina
            medmänniskor. Det är då helt orimligt att de ska riskera att förlora
            i det långa loppet på att göra en insats för andra.
          </note>
          <note>
            Fru talman! Det är centralt för räddningstjänstens personalförsörjning
            att det finns rimliga villkor för de anställda så att det i hela
            landet går att rekrytera och behålla kompetens som finns hos våra
            brandmän. Detta är något som även SKR tillsammans med fackförbunden
            Vision, Kommunal och Brandmännens Riksförbund tidigare har uppmärksammat
            oss alla på.
          </note>
          <note>
            Jag anser att det nu är vår uppgift – vi här i Sveriges riksdag
            – att se till att hindren undanröjs så att brandmännen kan fortsätta
            sitt uppdrag. Det är vår skyldighet att liksom brandmännen ställer
            upp på oss ställa upp för att deras villkor ska vara rimliga.
            Det är att säkra tryggheten för våra medborgare oavsett var i
            landet de befinner sig.
          </note>
          <note>
            Härmed yrkar jag bifall till vår motion – att riksdagen ska återkomma
            med ytterligare undantag i arbetslöshetsförsäkringen avseende
            arbetsuppgifter inom anställningen som deltidsbrandman.
          </note>
          <note>
            Anf. 30 MICHAEL ANEFUR (KD):
          </note>
          <note>
            Fru talman! Låt mig börja med att för en gångs skulle kanske
            berömma regeringen, åtminstone lite grann. Det förslag som i dag
            ligger på riksdagens bord är ett första steg i rätt riktning för
            att säkerställa deltidsbrandmännens möjlighet att fortsätta sitt
            samhällsviktiga arbete även när de blir arbetslösa och uppsagda
            från sitt ordinarie arbete.
          </note>
          <note>
            Fru talman! Sammanlagt finns det närmare 16 000 brandmän i Sverige,
            och vi behöver varenda en av dem. Av dem är nästan 11 000 deltids
            ­ anställda. De är basen i vårt skydd mot brand och fara. Systemet
            med del ­ tidsbrandmän är därmed en bärande del av den svenska
            räddningstjänsten. Varje år rekryteras det hundratals nya deltidsbrandmän
            över hela landet.
          </note>
          <note>
            Detta är helt avgörande för att vi ska klara säkerheten i Sverige.
            Detta är fakta. Det är inget tyckande. Så här ser det faktiskt
            ut. Och det finns faktiskt inte heller någon som ifrågasätter
            att det är så här. Därför borde det vara allas uppgift och mål
            att på varje möjligt sätt se till att nuvarande deltidsbrandmän
            och kommande känner sig trygga i sin anställning.
          </note>
          <note>
            Som deltidsbrandman har du en annan ordinarie anställning som
            du får gå ifrån för att utföra ditt uppdrag som deltidsbrandman.
            Och det är här som det kan uppstå problem när en deltidsbrandman
            blir uppsagd från sitt ordinarie arbete och behöver få arbetslöshetsersättning.
            I dag – innan riksdagen fattar nya beslut – blir en deltidsbrandman
            ekonomiskt drabbad vid arbetslöshet, och då finns det en uppenbar
            risk att man avstår från sitt uppdrag eller att man inte söker
            sig till denna typ av uppdrag. Detta är själv ­ klart ett hot
            mot räddningstjänstens samhällsviktiga uppdrag i hela Sverige.
          </note>
          <note>
            Till del löser regeringens förslag detta då beredskap och övning
            undantas från de normala reglerna för arbetslöshetsförsäkring.
            Det är bra så, men det är inte tillräckligt. Vi kan bättre i Sveriges
            riksdag.
          </note>
          <note>
            I regeringens proposition sägs: ”Regeringen gör sammantaget bedömningen
            att konsekvenserna blir stora om hela arbetet som deltidsbrandman
            ska beaktas vid beräkningen av arbetslöshetsersättning.”
          </note>
          <note>
            Det är allt, fru talman, och kan rimligen inte anses som särskilt
            uttömmande. Vi får inte veta mer än att regeringen gör denna bedömning.
            Det räcker inte. Det känns faktiskt på gränsen till nonchalant
            mot riksdagen men framför allt mot Sveriges deltidsbrandmän, eftersom
            det handlar om dem.
          </note>
          <note>
            Fru talman! Därför vill vi kristdemokrater tillsammans med Moderaterna
            att regeringen får i uppdrag att på ett seriöst sätt utreda möjligheten
            att inkludera hela deltidsbrandmannens arbete i undantaget gällande
            beräkning av arbetslöshetsersättning. Vi är övertygade om att
            det går, om man vill, att utvidga undantaget. Det skulle underlätta
            nyrekrytering, och det skulle få fler att stanna i yrket vid uppsägning.
          </note>
          <note>
            Fru talman! Jag yrkar bifall till propositionen och till vår
            och Moderaternas reservation.
          </note>
          <note>
            Anf. 31 PATRIK BJÖRCK (S):
          </note>
          <note>
            Fru talman! Som tidigare talare har anfört diskuterar vi här
            i dag en förändring i arbetslöshetsförsäkringen. Det är en förbättring
            av arbetslöshetsförsäkringen där man ser till de specifika och
            särskilda förhållanden som rör deltidsbrandmän. I propositionen
            från regeringen föreslås att denna förbättring ska genomföras,
            och förhoppningsvis kommer förslaget att bifallas vid voteringen
            senare i eftermiddag. Det är väldigt bra och positivt.
          </note>
          <note>
            Det handlar om att väga dessa delar mot varandra när man hanterar
            arbetslöshetsförsäkringen. Å ena sidan är försäkringen, för att
            behålla sin legitimitet, till för att ersätta den som drabbas
            av arbetslöshet och ska användas som en omställningsförsäkring.
            Å andra sidan, i detta fall, får man väga de väldigt speciella
            situationer som en deltidsbrandman står inför. Detta har man gjort,
            och den avvägningen är väl genomtänkt. Så långt är vi överens
            om detta.
          </note>
          <note>
            Fru talman! Sedan vill Moderaterna och Kristdemokraterna gå vidare
            enligt sin reservation. Michael Anefur från Kristdemokraterna
            anförde här att regeringen inte låter honom veta varför detta
            förslag ser ut som det gör. Och den moderata ledamoten hänvisade
            tidigare i talarstolen till SOU 2018:54 och anför att man har
            stöd i denna utredning för sin reservation.
          </note>
          <note>
            För dem som lyssnar på denna debatt vill jag anföra två saker,
            fru talman. Det ena gäller Michael Anefur. Man kan leda en häst
            till vattnet, men man kan inte tvinga den att dricka. Det är klart
            att om Michael Anefur inte läser underlagen till denna proposition
            får han naturligtvis inte heller veta varför regeringen gör de
            ställningstaganden som man gör.
          </note>
          <note>
            Det andra gäller Moderaternas företrädare. Regeringen anför just
            SOU 2018:54 som en del i sitt underlag för att komma fram till
            sina slutsatser och göra den svåra avvägningen mellan att å ena
            sidan tillgodose deltidsbrandmännens behov och att å andra sidan
            upprätthålla arbetslöshetsförsäkringens funktion. Då är det just
            SOU 2018:54 som man anför.
          </note>
          <note>
            Om Michael Anefur hade gjort sig besväret att läsa underlagen
            innan han äntrade talarstolen hade han faktiskt kunnat få veta
            detta. Men det går inte att tvinga på någon kunskap. Man måste
            faktiskt ta till sig den också.
          </note>
          <note>
            Jag tror också att det är viktigt att anföra den lite märkliga
            situation som vi befinner oss i när moderater och kristdemokrater
            i en reservation vill vara bättre och mer generösa, så att säga,
            och utvidga arbetslöshetsförsäkringen mer än den socialdemokratiskt
            ledda regeringen. Då kan man bli lite fundersam. Vad står detta
            för? Vad betecknar detta? Då skulle jag vilja säga att detta är
            en gammal kunskap, nämligen att moderater och kristdemokrater
            är fantastiska oppositionspolitiker men att de är usla i regeringsställning.
            Det är någonting som vi har kunnat se gång på gång. I regeringsställning
            agerar de på ett sätt och i opposition på ett annat sätt.
          </note>
          <note>
            Denna fråga gällande deltidsbrandmännen har inte uppstått under
            de två senaste mandatperioderna. Det är en gammal diskussion som
            har förts när det gäller arbetslöshetsförsäkringen.
          </note>
          <note>
            Ett av de problem som uppstod och som riktade blickarna mot detta
            var när Moderaternas och Kristdemokraternas företrädare i regeringen
            i en förordning 2008 införde den så kallade deltidsbegränsningen.
            Då uppmärksammades man på hur hårt detta slog mot just deltidsbrandmän
            och alla andra deltidsarbetande.
          </note>
          <note>
            Under de två mandatperioder då vi hade moderatledd regering var
            arbetslöshetsförsäkringen uppe i stort sett vartenda år. Varje
            gång försämrade man försäkringen. Man försämrade ersättningar,
            införde deltidsbegränsning, förändrade regelverk och höjde avgifter,
            vilket gjorde det svårare att komma med i försäkringen och att
            få ut något från den; ersättningen blev sämre. Detta drabbade
            naturligtvis också deltidsbrandmän.
          </note>
          <note>
            Efter att den socialdemokratiskt ledda regeringen har tagit över
            och vi nu är inne på den andra mandatperioden har det kommit förslag
            om arbetslöshetsförsäkringen som på punkt efter punkt har förbättrat
            den. Vi har ändrat regelverket kring försäkringen så att det blir
            lättare till exempel för den som jobbar deltid. Vi har höjt ersättningar,
            och vi har sett till att göra försäkringen så väl avvägd att folk
            väljer att vara med och så att den som drabbas av arbetslöshet
            får en berättigad ersättning.
          </note>
          <note>
            När Moderaterna leder regeringen försämrar man alltså försäkringen
            och försämrar för deltidsbrandmännen. När vi socialdemokrater
            leder regeringen förbättrar vi arbetslöshetsförsäkringen, och
            vi förbättrar för deltidsbrandmän. Detta är verkligheten; det
            är så det ser ut. Det är bara att gå in och titta i de protokoll
            som finns hur debatten kring den här försäkringen har varit här
            i kammaren och vilka beslut som har tagits – beslut som helt avgörs
            av vilka som sitter här i kammaren. Har vi en majoritet ledd av
            moderater blir försäkringen sämre och sämre för alla, inklusive
            deltidsbrandmän. Har vi en socialdemokratiskt ledd regering blir
            försäkringen bättre även för deltidsbrandmännen.
          </note>
          <note>
            Detta tror jag är oerhört viktigt att hålla i huvudet när man
            lyssnar på denna debatt – vem det är som vet vad frågan handlar
            om och har läst på innan man går upp i talarstolen och vem det
            är som låtsas att man vill försäkringen och de arbetslösa och
            deltidsbrandmännen väl men när man har möjlighet att göra något
            alltid agerar tvärtom.
          </note>
          <note>
            Med dessa tillrättalägganden vill jag yrka bifall till utskottets
            förslag i betänkandet och avslag på motionen.
          </note>
          <note>
            Anf. 32 MICHAEL ANEFUR (KD) replik:
          </note>
          <note>
            Fru talman! Patrik Björck från Socialdemokraterna tar i från
            tårna för att inte svara på de frågor som är ställda. Det blir
            väldigt ideologiskt och pompöst och på gränsen till lite fräckt
            när han påstår att jag inte är påläst. Men det kanske är så det
            ska vara – jag vet inte.
          </note>
          <note>
            Den gamla klyschan om att leda hästar är intressant. Man kan
            leda hästen till vattnet, men man kan inte tvinga den att dricka
            – nej, framför allt inte om det inte finns något vatten.
          </note>
          <note>
            Fru talman! Det är väl fullständigt rimligt att ifrågasätta varför
            reger ­ ingen i propositionen inte ens orkar försöka argumentera
            på en av de viktigaste punkterna: varför man inte vill undanta
            fler delar av deltidsbrandmannens arbete. Det är spännande på
            något sätt, fru talman, att ledamoten ägnar drygt sex minuter
            åt att egentligen inte säga någonting om varför man inte vill
            göra det ännu bättre för deltidsbrandmännen. Jag ser fram emot
            att Patrik Björck nu självklart kommer att tala om för mig vad
            det är som hindrar regeringen och därmed också Patrik Björck från
            att de facto göra det bättre för deltidsbrandmännen.
          </note>
          <note>
            Anf. 33 PATRIK BJÖRCK (S) replik:
          </note>
          <note>
            Fru talman! Jag blir alltså ombedd av Michael Anefur att förklara
            varför regeringen inte gör det bättre. Det blir väldigt svårt,
            för regeringen gör det bättre. Det är hela poängen med den proposition
            vi nu diskuterar: att göra det bättre för deltidsbrandmännen.
            Det är därför propositionen ligger på riksdagens bord, och det
            är den vi debatterar i dag.
          </note>
          <note>
            Det är naturligtvis, fru talman, när det gäller arbetslöshetsförsäkring
            en avvägning vem som ska ha ersättning och när. Det är liksom
            hela idén med en arbetslöshetsförsäkring att man avgränsar vem
            som har möjlighet att få ersättning och hur den i så fall ska
            beräknas. Det finns ett komplicerat regelverk kring detta, och
            det handlar om att försäkringen ska ha sin legitimitet och svara
            mot det som man som anställd, eller företagare för den delen,
            ska kunna förvänta sig av försäkringen i form av skydd. Detta
            är avgränsat, och när regeringen nu gör en förändring har det
            handlat om den balansgången: Hur ska vi kunna underlätta för deltidsbrandmän
            men fortfarande bibehålla försäkringen som omställningsförsäkring?
          </note>
          <note>
            Då hänvisar man till SOU 2018:54. Där kan man läsa, om man vill.
            I den texten finns, bildligt talat, vattnet, fru talman. Där står
            det att uppgiften att hålla beredskap ska undantas och att alla
            deltidsbrandmän deltar i övningar som bör undantas. Sedan står
            det uttryckligen att övriga arbetsuppgifter inte bör undantas.
            Detta står alltså uttryckligen i en utredning som utgör underlag
            för propositionen – för den som vill dricka vattnet.
          </note>
          <note>
            Anf. 34 MICHAEL ANEFUR (KD) replik:
          </note>
          <note>
            Fru talman! Det gick två minuter till utan att vi fick något
            svar. Jag vill, fru talman, bara påminna om att min fråga till
            ledamoten Patrik Björck var varför man inte vill göra det – lyssna
            nu! – ännu bättre för deltidsbrandmännen. Svaret från ledamoten
            är: Vi gör det bättre. Men det är vi helt överens om. Det är ingen
            som kommer att rösta emot det. Min fråga var: Varför vill man
            inte göra det ännu bättre?
          </note>
          <note>
            När det gäller det vid det här laget berömda vattnet är det som
            ledamoten läser upp från SOU:n ungefär det som står i propositionen:
            vi bedömer att. Det är inte särskilt mycket till sakskäl. Då får
            jag fråga: Vad är det som hindrar att man går vidare? Vi kan prata
            om socialförsäkring och arbetslöshetsförsäkring länge. Men om
            vi nu gör ett eller två undantag, varför kan man inte i detta
            mycket speciella fall gå ytterligare lite längre och göra det
            riktigt bra för deltidsbrandmännen?
          </note>
          <note>
            Det är ju egentligen inte så att vi står i kammaren i dag och
            är oense om att vi vill att deltidsbrandmännen ska få en bättre
            och tryggare situation vid en eventuell arbetslöshet. Om detta
            är vi helt överens. Det vi inte är överens om är hur långt denna
            trygghet ska gå. Där har vi olika uppfattning.
          </note>
          <note>
            Det är, skulle jag vilja säga, ett ganska modest krav från oss
            och Moderaterna att be regeringen att ytterligare en gång titta
            på om det skulle vara möjligt att undanta fler arbetsuppgifter
            för deltidsbrandmän. Det är en ganska hovsam förfrågan. Jag tycker
            att ledamoten och regeringen borde ta till sig detta.
          </note>
          <note>
            Anf. 35 PATRIK BJÖRCK (S) replik:
          </note>
          <note>
            Fru talman! Nu hänvisade jag till några få meningar i en utredning
            som innehåller 300 sidor. Min talartid i en replik på två minuter
            räcker inte till för att läsa 300 sidors utredning. Det måste
            väl till och med ledamoten Michael Anefur förstå, fru talman?
            Jag har dessutom bara med mig det kapitel som innehåller tolv
            sidor som specifikt redovisar den här frågan.
          </note>
          <note>
            Om ledamoten så hade önskat hade han kunnat ta del av hela det
            resonemang som leder fram till det beslutsförslag som ligger på
            riksdagens bord. Det är inget märkvärdigt med detta.
          </note>
          <note>
            Frågan som Michael Anefur ville få besvarad har han fått besvarad,
            fru talman, dels i mitt anförande, dels i det första replikskiftet.
            Men jag ska ta det en gång till.
          </note>
          <note>
            När vi nu förbättrar för deltidsbrandmännen med ett förslag som
            efter noggrann beredning har gått igenom arbetsmarknadsutskottet
            och försvarsutskottet och som bygger på arbetet från en utredning
            som har arbetat under lång tid och lagt fram ett betänkande på
            300 sidor har man vägt hur denna förbättring ska ske så att den
            ska kunna bibehålla försäkringens legitimitet och förbättra för
            deltidsbrandmännen. Detta är den avvägning man har gjort – noggrant,
            ordentligt och med ett stort underlag.
          </note>
          <note>
            Jag har nu för tredje gången besvarat frågan om avvägningarna.
            Det är inte säkert att ledamoten tar till sig detta, vill förstå
            det eller håller med om att denna avvägning är riktig, men jag
            har nu för tredje gången svarat på denna fråga.
          </note>
          <note>
            Anf. 36 ANN-SOFIE LIFVENHAGE (M) replik:
          </note>
          <note>
            Fru talman! I min värld kommer man inte så långt med spydigheter.
            Jag hör ledamoten raljera över Moderaternas intentioner, men jag
            hör inte varför Socialdemokraterna, nu när man faktiskt har chansen,
            inte vill gå oss moderater till mötes. Vi hade med ert stöd kunnat
            erbjuda en förändring och en förbättring för våra deltidsbrandmän
            som hade gjort skillnad på riktigt.
          </note>
          <note>
            Jag är nyfiken på varför vi ser detta passiva ställningstagande
            när handen är utsträckt.
          </note>
          <note>
            Anf. 37 PATRIK BJÖRCK (S) replik:
          </note>
          <note>
            Fru talman! Om mitt anförande var spydigt eller inte är naturligtvis
            vars och ens ensak att själv bedöma. Men jag blev förvånad, fru
            talman, om jag ska uttrycka mig försiktigt, när jag hörde Ann-Sofie
            Lifvenhage från riksdagens talarstol hänvisa till en utredning
            som inte har så många år på nacken, och som ingår som ett underlag
            till det betänkande som vi diskuterar här i dag, och hänvisa till
            den helt felaktigt. Uppenbarligen har hon läst slarvigt eller
            inte läst utredningen. Detta tyckte jag var anmärkningsvärt, och
            det tog jag upp i mitt anförande. Det kan ha verkat spydigt.
          </note>
          <note>
            Sedan räknade jag upp en del fakta om hur Moderaterna har agerat
            när det gäller deltidsbrandmän och arbetslöshetsförsäkringen när
            man faktiskt har haft makten och kunnat lägga propositioner på
            riksdagens bord och när man dessutom haft majoritet här i kammaren
            och genomdrivit alla dessa förändringar och försämringar för deltidsbrandmän
            och andra arbetslösa.
          </note>
          <note>
            Svaret till Ann-Sofie Lifvenhage på varför förslaget i detta
            betänkande ser ut som det gör är detsamma som Michael Anefur fick:
            Det är den svåra avvägningen mellan att öppna upp försäkringen
            för en väldigt speciell yrkesgrupp med väldigt speciella krav
            och att samtidigt bibehålla försäkringens legitimitet och försäkringens
            uppgift att ersätta den som drabbas av arbetslöshet. Det finns
            många och svåra avvägningar i en sådan försäkring. Det är en väldigt
            komplicerad försäkring, och det handlar om att den arbetslöse
            ska få ersättning, rätt ersättning och ingenting annat.
          </note>
          <note>
            Anf. 38 ANN-SOFIE LIFVENHAGE (M) replik:
          </note>
          <note>
            Fru talman! Jag tror ju inte på att man ska sätta sig på höga
            hästar. Jag tror att man ska identifiera problem och försöka att
            göra någonting åt dem.
          </note>
          <note>
            Jag har framgångsrikt lett en kommun med ett blocköverskridande
            samarbete med Socialdemokraterna. Jag hade gärna sett att ledamoten
            tillsammans med sitt parti hade stött vårt initiativ, för jag
            har erfarenhet av när man faktiskt kan göra skillnad i frågor
            där man tycker lika.
          </note>
          <note>
            Vi pratade om en SOU. Jag har understrukit sidorna med de rader
            som jag hänvisade till. Under rubriken ”Förbättrad personalförsörjning
            av deltidsbrandmän” avslutas stycket så här: ”Utredningen föreslår
            därför att huvuddelen av arbete som deltidsbrandman ska undantas
            vid beräkning av arbetslöshetsersättning.” Jag tolkar det inte
            som någonting annat än ett ganska tydligt önskemål. Jag delar
            det gärna om det är så att ledamoten vill ha mitt exemplar.
          </note>
          <note>
            Jag tror på att man ska befinna sig i nutid. Dåtid och vad partier
            har sagt och gjort för länge sedan är jättelätt att gömma sig
            bakom om det är så att man vill försöka kasta skit. I nutiden
            kan man dock faktiskt göra vad man vill, vilket gör att jag trivs
            väldigt bra i nutid. Jag skulle uppskatta om Socialdemokraterna
            också ville befinna sig i nutid och haka på vår motion.
          </note>
          <note>
            Anf. 39 ANDRE VICE TALMANNEN:
          </note>
          <note>
            Jag vill påminna ledamoten om att använda ett vårdat språk.
          </note>
          <note>
            Anf. 40 PATRIK BJÖRCK (S) replik:
          </note>
          <note>
            Fru talman! Jag hoppas verkligen att innehållet är detsamma i
            våra olika exemplar av den statliga utredningen – annars har vi
            naturligtvis ett jättebekymmer. Jag skulle väldigt gärna ta del
            av Ann-Sofie Lifvenhages exemplar av utredningen för att kontrolläsa
            den. Det skulle vara anmärkningsvärt om det finns två olika texter
            i samma utredning.
          </note>
          <note>
            Den som verkligen läser utredningen ser att man ägnar ett helt
            kapitel åt undantagets utformning; detta är på sidorna 227, 228,
            229 och så vidare. Där räknar man upp varför man vill göra ett
            undantag för beredskap och övningar och varför man inte vill göra
            undantag för de andra. Det finns att läsa i mitt exemplar av utredningen.
            Jag hoppas verkligen att det även finns i Ann-Sofie Lifvenhages
            exemplar, så att vi inte har olika utredningar. Då har vi ett
            annat och större problem, fru talman – det får vi väl undersöka
            efteråt.
          </note>
          <note>
            Jag går vidare till det här med samarbete. Jag tycker att samarbete
            är bra, och jag är beredd att samarbeta med Ann-Sofie Lifvenhage
            och vem som helst när det gäller bra förslag. Detta förslag har
            såvitt jag förstått stöd av sex av kammarens åtta partier. Det
            tycker jag är ett ganska bra stöd att få ihop. Vi får inte alltid
            alla de åtta partierna att stå bakom ett förslag, men att vi fått
            sex av åtta partier att stå bakom ett förslag tycker jag ändå
            är ett ganska bra bevis på att vi har lagt fram ett väl avvägt
            förslag som har fått ett brett stöd i Sveriges riksdag.
          </note>
          <note>
            Anf. 41 MAGNUS PERSSON (SD):
          </note>
          <note>
            Fru talman! Det är positivt att regeringen för en gångs skull
            agerar på ett tillkännagivande från Sveriges riksdag; det är någonting
            vi inte har varit bortskämda med under denna mandatperiod.
          </note>
          <note>
            Fru talman! Sverigedemokraterna ser förslaget som ett steg i
            rätt riktning för att säkra tillgången till beredskapspersonal
            inom brandkåren.
          </note>
          <note>
            Problemet med att ha ett deltidsarbete som innehåller beredskapstjänstgöring
            eller jour under arbetslöshet är rätt unikt för deltidsbrandmän,
            vilket även lyfts fram i propositionen och av flera remissinstanser.
            Givetvis kan det diskuteras ur ett likabehandlingsperspektiv,
            vilket även görs i propositionen.
          </note>
          <note>
            Fru talman! Mot detta ska vägas att deltidsbrandmän har ett extremt
            stort och samhällsviktigt uppdrag och speciella anställningsvillkor.
            Mot den bakgrunden finns det behov av att vidta åtgärder för att
            införa ett undantag för deltidsbrandmän i det nuvarande regelverket.
            Likt regeringen anser vi att det är motiverat att införa ett undantag
            för deltidsbrandmän i den nuvarande arbetslöshetsförsäkringen.
          </note>
          <note>
            Fru talman! Utifrån ett likabehandlingsperspektiv anser vi dock
            att övriga eventuella yrkeskategorier som kan drabbas av samma
            problematik bör identifieras och utredas för att de ska få möjlighet
            att ta del av undantaget, vilket vi skriver i vårt särskilda yttrande.
          </note>
          <note>
            Vi kommer att följa utvecklingen, givetvis, och återkomma i frågan,
            i så fall i andra sammanhang.
          </note>
          <note>
            Fru talman! Jag väljer att stanna där och yrkar därmed bifall
            till förslaget i betänkandet.
          </note>
          <note>
            Anf. 42 ALI ESBATI (V):
          </note>
          <note>
            Fru talman! Det här är en fråga som vi har hört lite om. Den
            har berörts i en utredning som tillsattes redan 2017 och som lämnade
            en del förslag i början av 2018. På så sätt kan man tänka sig
            att det har varit lite senfärdigt agerat. Det krävdes ett tillkännagivande
            från riksdagen, faktiskt i försvars ­ utskottet i oktober förra
            året, aktualiserat av situationen under pandemin för att det skulle
            leda till en lämplig reaktion hos regeringen.
          </note>
          <note>
            Å andra sidan tycker jag att när regeringen nu gör någonting
            bra för en grupp arbetstagare – det händer faktiskt ibland, även
            om man blir överraskad då – är det rimligt att uppmärksamma det.
            Och det är bra att regeringen nu har agerat relativt skyndsamt
            och att vi nu kan få på plats den här justeringen av lagen.
          </note>
          <note>
            Jag tror att det är viktigt att förstå hur det här problemet
            uppkommer. Det är ju inte alltid lätt att begripa hur arbetslöshetsförsäkringens
            regler och undantag fungerar. Det är ett problem i sig , kan vi
            parentetiskt konstatera. Arbetslöshetsförsäkringen är ju ett väldigt
            bra och viktigt system, men det har också på olika sätt och i
            olika omgångar urholkats och komplicerats men också lappats och
            lagats.
          </note>
          <note>
            Det är rimligt att ha de grundläggande delarna på plats, alltså
            att det är en försäkring mot drastiska effekter av arbetslöshet
            och att man ska stå till förfogande för annat jobb. Det ligger
            liksom i definitionen av arbetslöshet att man saknar arbete plus
            att man söker arbete, alltså då ingår i arbetskraften.
          </note>
          <note>
            Det problem som uppstår i fallet med deltidsbrandmän kan man
            säga hänger ihop med att namnet deltidsbrandmän är lite missvisande.
            Deltidsbrandmän jobbar ju inte deltid i vanlig mening, utan de
            är snarare beredskapsbrandmän som spelar en extremt viktig, för
            att inte säga helt avgörande, roll för samhällets skydd i mycket
            stora delar av landet.
          </note>
          <note>
            Det som blir krocken med arbetslöshetsförsäkringens regelverk
            är att beredskap och även övning i någon mån slår ut rätten att
            få tillgång till arbetslöshetsersättning för den tiden eftersom
            det inte är ett adekvat avlönat arbete i någon rimlig mening.
            Därför kan konsekvenserna bli väldigt orimliga för individen,
            och det är det som har konstaterats här. Det undantag som nu föreslås
            är av det skälet väldigt rimligt. Men precis som påpekas i den
            utredning som ligger till grund för förslaget är undantaget rimligt
            avvägt.
          </note>
          <note>
            Det är inte helt lätt att förstå Moderaternas och Kristdemokraternas
            yrkande i det avseendet. Utifrån det som jag har läst och sett
            kan jag inte avgöra om det enbart beror på missförstånd hos dessa
            partier eller om det också finns en aktiv vilja att missförstå.
          </note>
          <note>
            I vilket fall som helst är det viktigt att påpeka att poängen
            här inte är arbetsvillkoren för deltidsbrandmän, och det är ju
            inte det vi diskuterar här. Det finns heller inga förslag från
            M och KD om arbetsvillkoren i det här sammanhanget, utan det handlar
            om att se till att det viktiga arbete som deltidsbrandmännen utför
            genom att ha beredskap inte leder till oavsedda effekter visavi
            arbetslöshetsförsäkringen. Kanske är det lite anmärkningsvärt
            med tanke på den, som vi hörde tidigare, minst sagt njugga inställning
            som just dessa partier har haft och har till arbetslöshetsförsäkringen.
            Man har gått i bräschen för dramatiska försämringar av arbetslöshetsförsäkringen
            för alla vad gäller regelverket och nivån, och man har även varit
            emot förslag om förbättringar i nämnda försäkring. Men vi kan
            återkomma till det vid andra tillfällen.
          </note>
          <note>
            När man säger att regeringen har gjort den här bedömningen och
            avvägningen utan att förklara det kan jag hänvisa till, förutom
            det som Patrik Björck tidigare gjorde här, att det också är ett
            antal remissinstanser som gör denna bedömning. Det framgår av
            den inte särskilt tjocka proposition som har lagts på riksdagens
            bord och som vi diskuterar i dag. Man skulle kunna tänka sig att
            debattörerna här skulle ha läst den lite grann innan de ger sig
            in i den här diskussionen.
          </note>
          <note>
            Det är en sak som är väldigt relevant att fundera över. Även
            om det här är ett specifikt problem för deltidsbrandmän är det
            också ett problem som förekommer i andra delar av arbetsmarknaden,
            så det tangerar väldigt tydligt det som kallas för bisyssla i
            arbetslöshetsförsäkringen. Där görs det i dag en avvägning som
            i och för sig är rimlig. Man vill inte att arbetslöshetsförsäkringen
            ska användas som allmän inkomstutfyllnad för ekonomiskt ohållbart
            företagande eller hobbyverksamheter av olika slag. Å and ­ ra
            sidan är det inte rimligt att någon ska behöva lägga ned någonting
            som inbringar inkomst bara för att hon eller han har förlorat
            sin huvudinkomstkälla och står till arbetsmarknadens förfogande.
          </note>
          <note>
            De regler som finns i dag kan på vissa delar av den reellt existerande
            arbetsmarknaden skapa betydande problem. Det gäller exempelvis
            konstnärlig verksamhet – den mer klassiska gigekonomin. Det finns
            goda skäl att kontinuerligt se över arbetslöshetsförsäkringens
            regelverk i det avseendet. Man kommer inte ifrån att det behöver
            göras avvägningar, men det är rimligt att titta på de här sakerna.
          </note>
          <note>
            Vi behöver en välfungerande, flexibel och generös arbetslöshetsförsäkring
            i Sverige. Det är en oerhört viktig del i ett modernt välfärdssamhälle
            och en dynamisk arbetsmarknadspolitik, och där finns det mycket
            att göra.
          </note>
          <note>
            Framför allt är det viktigt i dag att se till att fler arbetslösa
            faktiskt kan kvalificera sig till försäkringen. Det är också viktigt
            att inkomstbortfallsprincipen i försäkringen fungerar för den
            som kvalificerar sig dit, alltså att fler, helst åtminstone 80
            procent, får de 80 procent av tidigare inkomst som försäkringen
            ska täcka i händelse av arbetslöshet. Så är det inte riktigt i
            dag, men man kan nå dit om man höjer nivån.
          </note>
          <note>
            Återigen: Det här är mycket viktiga frågor. Vi lär återkomma
            till dem i andra sammanhang. Nu nöjer jag mig med att konstatera
            att dagens betänkande är en rimlig lösning på ett begränsat problem
            men som kan ha mycket stora och helt orimliga effekter för en
            grupp som vi alla är väldigt måna om och som gör ett oerhört viktigt
            arbete i samhället, nämligen deltidsbrandmän.
          </note>
          <note>
            Jag och Vänsterpartiet yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 14 Gränsöverskridande tillgång till radio- och tv-program
          </note>
          <note>
            Näringsutskottets betänkande 2020/21:NU19
          </note>
          <note>
            Gränsöverskridande tillgång till radio- och tv-program (prop.
            2020/21:153)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 15 Näringspolitik
          </note>
          <note>
            Näringsutskottets betänkande 2020/21:NU20
          </note>
          <note>
            Näringspolitik
          </note>
          <note>
            föredrogs.
          </note>
          <note>
            Anf. 43 LARS HJÄLMERED (M):
          </note>
          <note>
            Fru talman! Coronakrisen har slagit stenhårt mot Sverige och
            världen det senaste året. Det som började som ett virus i en region
            i Kina som få hade hört talas om har ju kommit att spridas över
            världen, där många människor har blivit sjuka och dött. Många
            har också blivit av med jobbet eller sett sina företag bokstavligen
            gå under.
          </note>
          <note>
            Fru talman! För tids vinnande yrkar jag bifall endast till reservation
            8, men självklart står Moderaterna bakom alla kloka förslag i
            betänkandet.
          </note>
          <note>
            Fru talman! För ganska precis ett år sedan hade vi en liknande
            näringspolitisk debatt. Jag pratade då om ett antal företagare
            som jag hade träffat tidigt i coronakrisen och som hade drabbats
            jättehårt. Det var representanten för hotellet som hade tappat
            90 procent av sina gäster och frisören som hade tappat 95 procent
            av sina kunder. Denna frisör fick för övrigt se sitt företag försättas
            i konkurs ett tag senare.
          </note>
          <note>
            En poäng jag gjorde i debatten för ett år sedan var att många
            av de saker regeringen gjort i krisen var otillräckliga och att
            mycket mer måste till för att säkra svensk ekonomi, jobb och företag.
            Jag presenterade då en lista från Moderaterna med tydliga reformer
            för att säkra jobb och företag.
          </note>
          <note>
            Vad har då hänt det senaste året? Riksdagen har fattat återkommande
            beslut, bland annat om olika former av stöd till företag. En del
            har fungerat rätt bra medan annat har skötts riktigt illa.
          </note>
          <note>
            Ett av de största problemen det senaste året har varit regeringens
            senfärdighet. Samtidigt som handlare, krögare och andra företagare
            har kämpat för sina företags överlevnad har näringsministern väntat
            i veckor och ofta månader på att bestämma sig för om han över
            huvud taget ska hjälpa drabbade företag. Det har ofta tagit veckor
            och månader innan ett förslag lagts på riksdagens bord. Efter
            riksdagsbeslut har handläggningstiden varit lång, inte minst hos
            Tillväxtverket, innan drabbade företag slutligen har fått pengarna.
          </note>
          <note>
            Tiotusentals företagare har drabbats av regeringens oförmåga
            och klantighet. Jag beklagar verkligen att regeringen under detta
            år inte har lyssnat mer på företagare, företagarorganisationer
            och partier som Moderaterna. Då hade man kunnat göra mer riktade
            och kraftfulla satsningar för att rädda företag och jobb.
          </note>
          <note>
            Bortom coronakrisen har Sverige kvar ett antal av de problem
            och utmaningar vi hade före coronakrisen: utbredd otrygghet, omfattande
            segregation, bristande skolresultat och skillnader mellan elever.
          </note>
          <note>
            Coronakrisen har också forcerat den utveckling vi kunde se tidigare.
            Det gäller inte minst digitaliseringen, där både företag och enskilda
            personer påverkats. Digitaliseringen kommer att öka i betydelse
            längre fram, och vi måste som land göra mycket mer, inte minst
            inom AI, artificiell intelligens.
          </note>
          <note>
            Fru talman! En sak som oroar mig för de kommande åren är den
            kraftigt ökande arbetslösheten i Sverige. Statsminister Löfven
            lovade EU:s lägsta arbetslöshet, men under hans ledning har vi
            kommit att få en av Europas högsta. Under denna kris har vi sett
            att viktiga jobb inom restaurang och handel har förlorats, vilket
            har gjort att inte minst unga och utrikes födda har fått svårare
            att få jobb. Att knäcka utanförskapet kommer att bli en stor och
            viktig fråga för en kommande, ny regering i Sverige.
          </note>
          <note>
            Det brukar påpekas att Sverige är ett handelsberoende land eftersom
            ungefär hälften av vår ekonomi utgörs av export och import. Att
            sälja produkter och tjänster i andra delar av världen har under
            många decennier verkligen varit ledstången för att säkra jobb
            och välstånd i Sverige.
          </note>
          <note>
            Att fina industribolag i Sverige säljer till kunder i andra delar
            av världen är alltså inte nytt. Det nya är att konkurrensen ökar
            kraftigt och hårdnar fort, och vi kan inte på något sätt ta något
            för givet.
          </note>
          <note>
            Det viktiga nu i krisens, som vi hoppas, slutfas är att vi får
            en diskus ­ sion om hur vi stärker det svenska näringslivet och
            konkurrenskraften.
          </note>
          <note>
            En andra stor och viktig uppgift för en kommande, ny regering
            på näringspolitikens område är att växla upp detta arbete och
            växla bort från regeringens passiva näringspolitik.
          </note>
          <note>
            Fru talman! Låt mig vara lite konkret. Ett av de största hindren
            för utvecklingen i alla kategorier inom både ekonomi och grön
            omställning är de sanslöst långa tillståndstiderna.
          </note>
          <note>
            Just nu finns åtskilliga företag som vill storsatsa på gruvor,
            elnät, elproduktion och andra viktiga delar av vår ekonomi och
            vårt samhälle. Ofta finns både planer och pengar, men en sak som
            många av dessa företag återkommer till och vädjar till politiken
            om gäller just regler och tillstånd. Det kostar för mycket pengar
            och tar för lång tid. Som sökande vet man heller inte alltid vad
            som krävs av en för att man ska få ett miljötillstånd och kunna
            bygga elledningen eller starta fabriken.
          </note>
          <note>
            Det har varit känt i flera år att det kan ta tio år eller mer
            att bygga en ny stamnätselledning. Ändå tog det tre år för regeringen
            innan man häromdagen kom med ett lagförslag som på marginalen
            kan ändra denna del av elnätsregleringen. Det duger givetvis inte.
          </note>
          <note>
            Ett annat exempel är att företag som ska etablera sig i landet
            inte bara tittar på transporter, arbetskraft och hamnar utan även
            på hur regler och byråkrati funkar. Länsstyrelserna får alltså
            avgöra var en ny fabrik kan etableras eftersom det kan upplevas
            som enklare eller svårare. I praktiken kan alltså orter som är
            bra och välfungerande väljas bort för att regeringen inte styr
            upp reglerna i tillräcklig grad.
          </note>
          <note>
            Fru talman! Sverige är ett på många sätt välfungerande land.
            Det är till exempel väldigt enkelt att via Bolagsverket starta
            ett företag. Vi upplevs på goda grunder som ett bra land för innovation
            och utveckling.
          </note>
          <note>
            Men låt oss tala klartext. Vi har också ett antal problem och
            utmaningar. Det kommer att krävas att riksdagen fattar beslut
            om att fortsätta utöka stöden till krisdrabbade företagare så
            att vi står beredda om corona ­ krisen fortsätter och att vi sätter
            en tydlig tidsgräns för kompletta ansökningar.
          </note>
          <note>
            En regering behöver ta tag i fler kommande frågor. Företagsklimatet
            måste bli bättre, integrationen lösas, arbetslösheten tryckas
            tillbaka och industrin lyftas. Allt detta kommer att kräva att
            Sverige får en ny regering med en ny politisk inriktning.
          </note>
          <note>
            Anf. 44 TOBIAS ANDERSSON (SD):
          </note>
          <note>
            Fru talman! Näringspolitiken och dess förutsättningar har sannerligen
            stresstestats ordentligt det gångna året. I takt med att pandemins
            konsekvenser drabbat näringslivet har kravet på näringspolitiken
            tilltagit.
          </note>
          <note>
            Jag tillhör vanligtvis dem som är av uppfattningen att näringspolitiken
            ska syfta till att skapa förutsättningar för ett gott näringslivsklimat
            utan att i onödan lägga sig i. Det ska vara ett näringslivsklimat
            i vilket både nya och gamla företag kan verka och växa och där
            Sveriges anor som en innovationsdriven nation ska kunna fortleva.
            Det är ju entreprenörer som skapar nya affärsmöjligheter och lägger
            grunden för nya innovativa företag. Det är företagen som skapar
            Sveriges tillväxt och välstånd, inte politiken.
          </note>
          <note>
            Därför förespråkar Sverigedemokraterna tydliga och långsiktiga
            spelregler för hela näringslivet, för såväl stora som små företag.
            Det är angeläget att företag ges möjligheter att verka på en marknad
            med tydliga ramverk och utan onödigt regelkrångel. Vi menar att
            det är så Sveriges framtida välstånd bör byggas.
          </note>
          <note>
            För att bygga framtida välstånd är det inte minst viktigt att
            politiken skapar gynnsamma förutsättningar för små företag. De
            flesta nya arbetstillfällen skapas i växande små företag, och
            det är dessa företag som har stått för en stor del av sysselsättningstillväxten
            under tidigare högkonjunkturer. Småföretag har alltså en nyckelroll
            för ökad sysselsättning och minskad arbetslöshet.
          </note>
          <note>
            Det är vår uppfattning att näringspolitiken därför bör inriktas
            på att ta bort de hinder som finns för att få fler små företag
            att starta och växa.
          </note>
          <note>
            Vidare förordar vi generella satsningar på små och medelstora
            företag, vilket kommer att gynna samtliga branscher och företagare.
            Denna generella ingång i frågan – denna ideologiska övertygelse
            om behovet av marknadsekonomi och frihandel – har format vår näringspolitik.
          </note>
          <note>
            Pandemins hejdlösa omkullkastande av de gängse spelreglerna för
            såväl det svenska näringslivet som den globala ekonomin har dock
            skapat ett behov av andra åtgärder. Politiken har varit tvungen
            att kliva in med stödåtgärd på stödåtgärd för att försöka erbjuda
            konstgjord andning till annars livskraftiga svenska bolag. Det
            har tagit emot hos oss vänner av marknadsekonomi, men det har
            varit direkt nödvändigt. När politiken genom restriktioner och
            rekommendationer begränsar förutsättningarna för företag att bedriva
            sin näringsverksamhet är det inte annat än rimligt att ersätta
            dem för detta.
          </note>
          <note>
            Tyvärr har det fungerat långt ifrån optimalt. Trots att många
            företag har fått stöd till omställning, permittering, hyra med
            mera har regeringen lämnat mycket att önska i det arbetet. För
            det första kan det konstateras att de svenska krisstöden har varit
            ytterst snåla i relation till de stöd som er ­ bjudits näringslivet
            i jämförbara stater. För det andra kan det konstateras att de
            svenska krisstöden återkommande har dröjt alldeles för länge,
            för att till slut komma på plats först efter långt och gediget
            arbete från opposi ­ tionen i riksdagen. För det tredje kan det
            konstateras att de svenska kris ­ stöden regelbundet har fastnat
            i byråkratin och inte betalats ut så snabbt som man kan önska
            eller förutsätta.
          </note>
          <note>
            Näringsidkare har legat ute med pengar till regeringen i uppemot
            ett halvår. Näringsidkare har behållit personal i tron att regeringens
            löften ska uppfyllas för att i slutänden bara öka den egna skuldsättningen.
            Regering ­ ens arbete med att ta fram, implementera och betala
            ut krisstöd har varit under all kritik. Tyvärr är det näringslivet
            som har fått betala för det.
          </note>
          <note>
            Fru talman! Utan att släppa pandemins effekter för det svenska
            näringslivet, som jag nu berör i mitt anförande, kan jag konstatera
            att om vår generella näringspolitik hade varit på plats redan
            före pandemin hade förutsättningarna för näringslivet sett annorlunda
            ut när pandemin slog till. Varför? Jo, för att när pandemin slog
            till och besökarna, ordrarna eller vad det nu rör sig om för den
            enskilda näringsidkaren uteblev var andra hämmande orsaker det
            sista som de som företagare ville behöva bekymra sig över.
          </note>
          <note>
            Det handlar om regelkrångel, omotiverad administrativ börda,
            poten ­ tiell kapacitets- och elbrist, kompetensförsörjningsbekymmer,
            förlegade tillståndsprocesser, brottslighet och annat som redan
            före pandemin tyngde näringslivet och hämmade det från att utvecklas
            och nå sin fulla tillväxt ­ potential. Det var illa nog som det
            var. Alla de problemen finns fortfar ­ ande, men nu drabbas många
            företag dessutom av pandemins konsekven ­ ser. Om vi politiker
            före pandemin hade undanröjt såväl de nyss berörda problemen som
            andra problem hade näringslivet inte behövt bekymra sig om dem,
            utan näringslivet hade kunnat fokusera helt på att hejda pande
            ­ mins effekter för dem. Det säger sig självt att det hade underlättat
            för dem att bara behöva ta sig an en tillväxthämmande faktor.
            Det är synd att så inte är fallet.
          </note>
          <note>
            Det är synd att Sverigedemokraterna inte har fått igenom tillräckligt
            av vår politik här i kammaren samt att regeringen har valt att
            inte agera i alla de fall vi faktiskt har fått igenom vår politik
            och riksdagen har riktat tillkännagivanden till regeringen. Det
            är tillkännagivanden om främjandeuppdrag till myndigheter, om
            förenklad digital samverkan mellan myndigheterna, om att inte
            överimplementera EU-direktiv, om solnedgångsklausuler för nya
            regler för att säkerställa att de fyller sitt syfte och så vidare.
          </note>
          <note>
            Att regeringen satt på händerna före pandemin är dock för sent
            att påverka nu. Det som däremot är ännu mer allvarligt är att
            regeringen har valt att vara passiv under pandemin. I stället
            för att inse att näringspolitiska insatser kan utgöra en del av
            återstartspaketet för ekonomin har man valt att inte agera, inte
            ens på liggande tillkännagivanden på området. Det är synd; det
            är genuint synd för det svenska näringslivet att regeringen inte
            har vidtagit fler näringspolitiska åtgärder för att möjliggöra
            en så snabb och smärtfri återstart som möjligt.
          </note>
          <note>
            I det motionsbetänkande som vi nu debatterar återfinns ett flertal
            förslag från Sverigedemokraterna som hade gjort skillnad på riktigt
            för det svenska näringslivet. Det är förslag om:
          </note>
          <note>
             stärkt svensk konkurrenskraft och ett konkurrenskraftsindex
          </note>
          <note>
             en industrikommission för att garantera goda förutsättningar
            för svenska tillverkningsindustrier
          </note>
          <note>
             ett systematiserat arbete för att förenkla regler mellan stat
            och näringsliv
          </note>
          <note>
             att underlätta för företagsforskning
          </note>
          <note>
             att underlätta för nyetablering av företag genom bland annat
            ett starta eget-bidra g för yrkesverksamma
          </note>
          <note>
             regelförenklingar för besöksnäringen
          </note>
          <note>
             marknadsföring av Sverige för att garantera turism efter pandemin
            och så vidare.
          </note>
          <note>
            Jag vill därför avsluta med att konstatera att näringslivets
            förutsättningar hade stärkts av vår politik.
          </note>
          <note>
            Jag yrkar bifall till vår reservation nummer 9 under punkt 6,
            Övrigt om företagsfrämjande.
          </note>
          <note>
            Anf. 45 RICKARD NORDIN (C):
          </note>
          <note>
            Fru talman! Pandemin har nu pågått i över ett år. Vi är många
            som är ganska trötta. Men det är lätt att vara lite trött. Många,
            kanske tusentals, ofta små företagare kämpar inte bara med tröttheten.
            De kämpar runt om i hela landet för att få sina livsverk att överleva
            pandemin. Det handlar om den egna försörjningen. Men det handlar
            också om att kunna behålla anställda. Det är jobb som är otroligt
            viktiga för den lokala ekonomin och helt centrala i den enskilda
            individens liv.
          </note>
          <note>
            Vi vet alla att pandemin och restriktionerna har gjort kampen
            tuff. Det blir glesare mellan kunderna och svårare att få plus
            och minus att gå ihop. För många i grunden sunda, omtyckta och
            välskötta företag har det varit röda siffror i över ett år. Det
            hade kanske varit lätt att hantera i ett normalläge. Men nu är
            det något annat som påverkar.
          </note>
          <note>
            Det är därför som vi i januaripartierna har förhandlat fram stödåtgärder,
            som på många sätt har underlättat och hjälpt företagen att härda
            ut i väntan på bättre tider. Det är åtgärder som har haft stort
            stöd. I princip hela riksdagen har på ett ganska pragmatiskt sätt
            medverkat och bidragit till de förbättringarna. Det är bra. Det
            finns pengar till företagsstöd.
          </note>
          <note>
            Däremot finns det en hel del fall där det verkligen inte fungerar.
            Företagsstöden har fastnat hos myndigheterna, där långa handläggningstider
            och omfattande byråkrati gör att företagare lever i oro och ovisshet.
            Det finns exempel på företagare som har ringt för att få svar
            på när utbetalningarna kan komma och som har mötts av att myndigheten
            har lagt på luren. Även om det såklart inte händer varje dag och
            säkert är en konsekvens av att handläggaren också är stressad,
            pressad och nedtyngd av arbete är det helt oacceptabelt.
          </note>
          <note>
            Via medier, mejl och företagarorganisationer kommer det ständigt
            vittnesmål om att det inte fungerar som det ska. Hanteringen måste
            bli mycket bättre. När företagare vänder på vartenda korvöre och
            kämpar för att verksamheten ska gå ihop måste politikens stödpengar
            komma fram. Det får inte fallera på myndigheternas handläggning.
            Vi kan inte ha företag som går i konkurs och människor som blir
            arbetslösa för att det offentliga inte levererar. Det får helt
            enkelt inte fungera så här dåligt.
          </note>
          <note>
            Därför yrkar jag bifall till reservation 24 från Centerpartiet
            om myndigheternas service.
          </note>
          <note>
            Fru talman! De utlovade krisstöden fortsätter tyvärr att släpa
            efter, och effekten för mindre företag är brutal. Jag träffade
            Lalle Mo r berg, en restaurangägare i Göteborg, för någon månad
            sedan. Han berättade för mig att staten var skyldig honom över
            1 miljon kronor. Han hade varit tvungen att sälja sin sommarstuga
            för att kunna fortsätta att betala ut löner till sin personal.
            Det är absurt att företagare som i åratal har betalat in enorma
            summor i skatter och avgifter till staten inte får den hjälp de
            borde kunnat förvänta sig.
          </note>
          <note>
            För inte så länge sedan var vi i Centerpartiet också i kontakt
            med småföretagarna Erica och Erik Sjöström som driver ett hotell
            i Nordmaling i Västerbotten. Nu måste de betala tillbaka en stor
            del av det stöd som de fått från ansvarig myndighet – en kvarts
            miljon – på grund av felaktiga uppgifter från Tillväxtverket.
          </note>
          <note>
            Låt mig ta det från början. I somras var Erik i kontakt med myndigheten
            för att få hjälp med den avstämning som krävs och som också är
            rimlig. Han fick dessvärre fel datum för inlämning av uppgifterna.
            När han två veckor senare skickade in avstämningen visste han
            inte att det var för sent, eftersom han hade fått fel uppgifter
            från myndigheten. Flera månader efteråt fick han veta att han
            var tvungen att betala tillbaka hela den utbetalda summan.
          </note>
          <note>
            Nu har Erik och Erica överklagat det hela till förvaltningsrätten,
            och tyvärr är de inte ensamma. Det finns många liknande fall där
            bara ett par dagars försening eller mindre administrativa fel
            har gjort att företagare har blivit av med sitt stöd och inte
            kan söka det igen. De riskerar helt enkelt att gå i konkurs, och
            många gånger beror det på myndigheters felaktiga hantering.
          </note>
          <note>
            Det kan inte vara rätt att Tillväxtverket låter företagare vänta
            på beslut på detta sätt, och det kan inte vara så att man blir
            av med hela stödbeloppet. Det måste finnas lite rim och reson.
            Centerpartiet har därför agerat genom att se till att det kommer
            mer resurser till myndigheterna. Men det här handlar också om
            regeringens myndighetsstyrning.
          </note>
          <note>
            Min kollega Helena Lindahl har ställt en skriftlig fråga till
            näringsminister Ibrahim Baylan om han inte kan se till att styra
            sina myndigheter lite bättre och lite mer. Precis så gjordes i
            början av krisen då man fokuserade på att få ut pengarna och ha
            översyn med mindre, administrativa fel. Men hon fick inget annat
            svar än det som nuvarande regelverk anger.
          </note>
          <note>
            Detta ansvar ligger på regeringen, och det måste tas av regeringen.
          </note>
          <note>
            Fru talman! Betänkandet handlar om mer än bara dessa stöd, även
            om de såklart är det som är mest akut. Men när krisen planar ut
            och förhoppningsvis inte kommer tillbaka är det statliga riskkapitalet
            otroligt viktigt.
          </note>
          <note>
            Enligt Tillväxtanalys finns majoriteten av allt riskkapital i
            Sveriges tre största städer. Det är tämligen naturligt att 50
            procent finns i Stockholm. Men på andra ställen i landet är tillgången
            mer bristfällig, och företagen har ibland svårt att ens få lån
            från den lokala banken. Därför är det logiskt att det statliga
            riskkapitalet koncentreras till de platser där marknaden sviker
            och där riskkapitalet i det närmaste är obefintligt.
          </note>
          <note>
            Det är därför bra att statliga Almi har fokus på hela Sverige
            och inte bara på Stockholm, Göteborg och Malmö, men detta borde
            gälla allt riskkapital. Att den statliga banken SBAB har övergett
            norra Sverige är inget annat än ett hån. Om vi ska ha statliga
            institutioner ska de vara tillgängliga överallt.
          </note>
          <note>
            Tidigare fanns det statliga riskkapitalbolaget Inlandsinnovation
            som fokuserade på lån och delägande för företagare i norra Sverige,
            Värmland och Dalarna, det vill säga där det är brist på riskkapital.
            Tyvärr ställde sig alla partier utom Centerpartiet bakom en flytt
            av de 2 miljarder som fanns till ett företag – Saminvest – med
            säte i Stockholm. Jag hoppas nu att bolaget också fokuserar på
            företag utanför Stockholm, i hela Sverige, men det är svårt att
            utifrån årsredovisningarna få reda på vilka företag man över huvud
            taget investerar i. Jag är därför glad över att Saminvest kommer
            till utskottet i morgon så att vi kan se till att deras arbete
            sker över hela landet.
          </note>
          <note>
            Fru talman! Alla, oavsett kön, ska ha möjlighet att starta och
            driva företag. Så är det inte i dag. Kanske är det så i teorin
            men inte i praktiken. Markant fler män än kvinnor driver företag,
            och kvinnor har svårare att få finansiering till sitt företagande.
            I ett internationellt perspektiv finns stora utmaningar. Trots
            att Sverige är en förebild för jämställdhet mellan män och kvinnor
            generellt – vi ligger på tredje plats efter Island och Norge i
            World Economic Forums rankningar – är vi bland EU-länder bland
            de lägst rankade när det gäller kvinnors företagande. Vi finns
            i samma klass som Irland och Malta.
          </note>
          <note>
            En färsk undersökning som Almi låtit beställa förstärker denna
            bild. Andelen kvinnliga företagare i Sverige ökar inte ens, utan
            den avtar. Vi har under de senaste åren tappat från cirka 29 procent
            till 27 procent. Detta är självklart helt oacceptabelt. Sverige
            avviker från EU:s positiva trend. Rapporten visar också att färre
            riktade nationella satsningar på fokusgrupper har gjorts de senaste
            åren. Detta behöver förändras. Vi behöver få ett företagsklimat
            som gynnar alla.
          </note>
          <note>
            Anf. 46 TOBIAS ANDERSSON (SD) replik:
          </note>
          <note>
            Fru talman! När man lyssnar till Rickard Nordins anförande kan
            man inte låta bli att instämma i stora delar av det han berör
            när det gäller behovet av krisstöd, bättre funktion av stöden,
            snabbare utbetalningar, ett mer rättvist system för eventuell
            återbetalning och så vidare. Det är ganska lätt att invagga sig
            i tron att Rickard Nordin är del av ett oppositionsunderlag som
            är kritiskt gentemot regeringen, som vill något annat än det regeringen
            vill, som ställer regeringen mot väggen och som tar ansvar för
            att skapa goda förutsättningar för det svenska näringslivet.
          </note>
          <note>
            Det är dock förhållandevis länge sedan som Centerpartiet utgjorde
            en opposition mot Socialdemokraterna och Miljöpartiet. Tvärtom
            utgör man nu ett i viss utsträckning gemensamt regeringsunderlag
            där man samarbetar. Under pandemin har det varit tydligt för oss
            övriga – riksdagens riktiga opposition – att Centerpartiet har
            sprungit Socialdemokraternas ärenden. Gång på annan har Sverigedemokraterna,
            Moderaterna, Kristdemokrater ­ na och andra gjort utskottsinitiativ
            i riksdagen då Centerpartiet har sagt: Nej, vi kan inte ta ställning
            till detta nu. Vi kan inte driva på regeringen. Vi kan inte säkerställa
            ett tillkännagivande på detta viktiga område.
          </note>
          <note>
            Ett exempel på det här är omställningsstödet. Där backade Centerpartiet
            undan, trots att man i medierna sagt att man stod bakom ett omställningsstöd
            tog man inte ställning i utskottet. I stället valde man, som man
            sa, att föra dialog med regeringen. Därför dröjde det innan det
            väl kom på plats.
          </note>
          <note>
            Fru talman! Om den retorik som Rickard Nordin använder här i
            kammaren hade varit gängse under pandemin hade riksdagen som plattform
            haft ett mycket tydligare mandat att ligga på regeringen och få
            välbehövliga stödåtgärder på plats. Men så har inte varit fallet,
            och jag frågar Rickard Nordin: Varför?
          </note>
          <note>
            Anf. 47 RICKARD NORDIN (C) replik:
          </note>
          <note>
            Fru talman! Det enkla svaret är att det är regeringens ansvar
            att styra myndigheterna. Det trodde jag att Tobias Andersson och
            Sverigedemokraterna förstod eftersom det ju är grundlagsstadgat.
          </note>
          <note>
            Ingen som har befunnit sig i de förhandlingsrum där jag själv
            har suttit och förhandlat de finansiella frågorna kan tro att
            Centerpartiet har sprungit Socialdemokraternas ärenden. Om det
            är någon som har pushat för ökade och omfattande företagsstöd,
            upp till de nivåer som EU godkänner, är det Centerpartiet. Vi
            har gång på gång legat på och pushat regeringen framför oss och
            sett till att det blir bättre.
          </note>
          <note>
            Till skillnad från Sverigedemokraterna tar vi ansvar och agerar.
            Det är lätt att sitta i ett finansutskott eller näringsutskott
            och klaga. Centerpartiet gör dock reell skillnad här och nu för
            företagen i samarbetet med regeringen.
          </note>
          <note>
            Något som däremot också skulle göra reell skillnad för de utsatta
            branscherna är Sverigedemokraternas egen budget som lades fram
            i höstas. De föreslog en skattehöjning på 14 miljarder för restaurangbranschen.
            Det är inte att ta ansvar för de företag som befinner sig i en
            kris just nu. Därför blir min fråga till Sverigedemokraterna och
            Tobias Andersson: Hur sjutton går det ihop med att stötta krisande
            företag?
          </note>
          <note>
            Anf. 48 TOBIAS ANDERSSON (SD) replik:
          </note>
          <note>
            Fru talman! Jag noterar att Rickard Nordin gärna byter fokus
            i frågan. Jag förstår honom. Jag hade heller inte varit jättestolt
            över Centerpartiets insats under pandemin om jag varit centerpartist.
            Framför allt hade jag inte varit det om jag varit en småföretagande,
            före detta centerpartistisk väljare. Då hade jag varit genuint
            kritisk till det förhållningssätt som Centerpartiet haft i den
            roll man har i det regeringsunderlag som styr landet.
          </note>
          <note>
            Regeringen har naturligtvis det yttersta ansvaret för att ligga
            på sina egna myndigheter och säkerställa att de agerar på ett
            önskvärt sätt. Men Centerpartiet är samtidigt del av ett regeringsunderlag.
            Man har en överenskommelse med de båda regeringspartierna.
          </note>
          <note>
            Man har därigenom också en möjlighet att utöva påtryckningar
            mot den formella regeringen. Man kan säga som så: Centerpartiet
            accepterar inte att krisande företag står utan stöd. Man kan säga
            som så: Centerpartiet accepterar inte att stöd ska betalas tillbaka
            på det sätt som gäller nu. Man kan säga som så: Centerpartiet
            tar avstånd från regeringens saktfärdighet och snålhet när det
            kommer till krisstöd.
          </note>
          <note>
            Detta har Centerpartiet kanske gjort, men i så fall bakom lyckta
            dörrar. Man har inte vågat yppa den kritiken inför vare sig väljarna
            eller övriga riksdagspartier, och man har definitivt inte vågat
            göra slag i saken av den kritiken genom riksdagens möjlighet att
            rikta ett tillkännagivande gentemot regeringen. Man har i stället
            gång på annan svikit de krisdrabbade företag som hade varit i
            behov av en stark politisk kraft och en stark politisk påtryckning
            gentemot den regering som varit saktfärdig och snål och ibland
            helt förbisett de behov som finns ute i näringslivet.
          </note>
          <note>
            Den fråga som inställer sig hos mig är: Hur långt är Centerpartiet
            berett att gå? När tar det stopp? När säger Centerpartiet ifrån
            till regeringen? Här drar vi en gräns; om regeringen inte agerar
            nu lämnar vi samarbetet – när kommer Centerpartiet att säga så?
          </note>
          <note>
            Anf. 49 RICKARD NORDIN (C) replik:
          </note>
          <note>
            Fru talman! Jag noterar att Tobias Andersson inte med ett ord
            nämner de 14 miljarder i skattehöjningar som Sverigedemokraterna
            föreslår för restaurangbranschen. De skulle slå stenhårt mot den
            bransch som nu är allra mest utsatt. Jag förstår att han inte
            vill göra det, för detta är väldigt problematiskt.
          </note>
          <note>
            Det finns också ganska mycket selektiv hörsel, tror jag, hos
            Tobias Andersson. Han kanske befinner sig i sin filterbubbla.
            Centerpartiet har drivit på för ökade stödnivåer. Det har vi sagt
            många gånger i den här kammaren. Vi har ökat resurserna till myndigheterna,
            så att man ska kunna anställa fler personer. Vi har pushat regeringen
            framför oss, både här i kammaren och i medier, när det kommer
            till att se till att man styr sina myndigheter bättre. Vi, inklusive
            jag själv, har också många gånger här i kammaren – Tobias Andersson
            kan lyssna på de inspelningar som finns av riksdagsdebatterna
            – varit tydliga med att pengarna måste komma ut nu och att stöden
            måste maximeras.
          </note>
          <note>
            Centerpartiet är och kommer att vara en nagel i ögat på regeringen
            när det kommer till företagsstöden. Skillnaden mellan Sverigedemokraterna
            och Centerpartiet är för det första att vi sänker skatten på jobb
            och företagande i de utsatta branscherna medan Sverigedemokraterna
            gärna höjer dem, för det andra att vi tar ansvar och är med och
            ser till att styra det här landet i en bättre riktning än vad
            som hade varit fallet annars.
          </note>
          <note>
            Anf. 50 LARS HJÄLMERED (M) replik:
          </note>
          <note>
            Fru talman! Rickard Nordin målade i sitt anförande upp en beskrivning
            av många av de problem som funnits. Han refererade till vår gemensamma
            hemstad och Lal le . Jag delar verkligen detta, ska jag säga.
            Det år som gått har slagit så himla hårt mot många företagare.
            Många i riksdagen har kontakt med folk som drabbats och som bokstavligen
            kämpat för sitt företags överlevnad.
          </note>
          <note>
            Då kan man bara försynt påpeka, fru talman, att Centerpartiet
            är en delmängd i äktenskapet med Socialdemokraterna och Miljöpartiet.
            Jag förstår att Rickard Nordin vill friskriva sig lite grann och
            säga att styrning av myndigheterna är Ibrahim Baylans och andras
            ansvar. Men det är ändå så att Centerpartiet, Liberalerna, S och
            MP ytterst är ansvariga gemensamt för en del av hanteringen av
            detta.
          </note>
          <note>
            Men jag vill delvis växla spår, fru talman. Baserat på den kritik
            som finns och för att hantera krisstöden till drabbade företagare
            bättre finns det just nu två konkreta förslag i riksdagen.
          </note>
          <note>
            Det ena hanteras av finansutskottet och handlar om att ta fram
            ett nytt eller utvecklat omställningsstöd. Det har framförts kritik
            som gått ut på att permitteringsstödet gällande personal är lite
            krångligt. Då finns det ett förslag om att lyfta in personalkostnader
            som en del i omställningsstödet för dem som har tappat särskilt
            mycket.
          </note>
          <note>
            Det andra förslaget hanteras av oss i näringsutskottet och innebär
            att man ska garantera dem som har en komplett ansökan – inget
            annat – att de ska få pengar inom fyra veckor, i det fallet i
            form av permitteringsstöd.
          </note>
          <note>
            Båda de här förslagen är viktiga för drabbade företagare här
            och nu, men också – gud förbjude – om vi får fortsatta problem
            med pandemin nu i sommar eller därefter. Jag vill, fru talman,
            fråga Rickard Nordin: Kan Moderaterna räkna med att vi har ert
            stöd för de här viktiga företagarrefor ­ merna, eller kommer ni
            att välja att stötta Stefan Löfven och Socialdemo ­ kraterna?
          </note>
          <note>
            Anf. 51 RICKARD NORDIN (C) replik:
          </note>
          <note>
            Fru talman! Det här är två förslag som just nu bereds i respektive
            utskott, finansutskottet och näringsutskottet. Vad gäller finansutskottet
            tror jag att talespersonen där får svara för sig, då det är en
            egen beredning som varken Lars Hjälmered eller undertecknad sitter
            i. I näringsutskottet har Centerpartiet varit kreativa och lösningsfokuserade.
            Vi har själva kommit med förbättringsförslag till de förslag som
            Moderaterna har lagt fram. Vi kommer att behandla dessa förslag
            i utskottet i morgon.
          </note>
          <note>
            För Centerpartiets del är det otroligt viktigt att pengarna kommer
            ut till de företag som behöver dem. Man kan lita på att Centerpartiet
            kommer att ta fajten och se till att det blir så bra som det tekniskt
            är möjligt. Många gånger kan det vara så att förändringar i stöd
            innebär förseningar och i vissa fall också försämringar. Det är
            alltså viktigt att få en helhetsbild, så att man inte gör någonting
            som på papperet kan verka bra men som i praktiken sedan leder
            till stora problem. Det är därför det har varit viktigt för oss
            att få med branschorganisationer och annat i diskussionen. Lars
            Hjälmered kan lita på att Centerpartiet kommer att jobba för de
            saker som förbättrar för företagen.
          </note>
          <note>
            Lars Hjälmered lyfte också fram det som han kallar det äktenskap
            som Centerpartiet ingår i. Jag kanske snarare skulle kalla det
            samarbete. Lars Hjälmered finns ju också med i ett samarbete,
            som hans parti själv t har skissat upp tillsammans med kristdemokrater,
            sverigedemokrater och i viss mån kanske även liberaler för tiden
            efter valet. Vi hörde i det föregående replikskiftet att ett parti
            som Lars Hjälmered vill ingå äktenskap med – enligt hans egen
            definition – vill höja skatten för utsatta branscher. Vad tycker
            Lars Hjälmered om det?
          </note>
          <note>
            Anf. 52 LARS HJÄLMERED (M) replik:
          </note>
          <note>
            Fru talman! Jag tycker att Centern gjorde ett dåligt vägval när
            man valde att gå med S-MP-regeringen och stötta dem under den
            här mandatperioden. Jag har respekt för att Centerpartiet har
            gjort det, men jag tycker att det är genuint dåligt. Jag tror
            att det hade varit bättre för Sverige och framför allt för svenskt
            näringsliv om borgerliga krafter, som i grunden ofta har en annan
            syn när det gäller viktiga frågor kring marknadsekonomi, äganderätt
            och annat, hade gjort gemensam sak.
          </note>
          <note>
            Jag tycker att krishanteringen ofta visar en fundamental skillnad.
            Jag tycker att Centern är delansvariga, men jag tycker att regeringen
            är de som ytterst är ansvariga för detta. Det är mycket som regeringen
            har gjort dåligt. När man ska kompensera för brister visar sig
            en gradskillnad mellan januaripartierna i den grundläggande synen
            på företagsamhet. Jag måste ha det sagt. Jag tror att det hade
            varit bättre för borgerligheten om vi hade gjort gemensam sak
            i detta.
          </note>
          <note>
            Nu kommer vi till ett antal skarpa frågor. Det är alldeles riktigt
            som Rickard Nordin säger: Förslagen är under beredning i finansutskottet
            och näringsutskottet. De är principiellt viktiga, fru talman.
            Det är konkreta förslag.
          </note>
          <note>
            Det ena är ett förslag om ett utvecklat och förbättrat omställningsstöd,
            som jag skulle säga efterfrågas av många av de företag som fortfarande
            har problem, det vill säga taxichaufförer, restaurangägare och
            andra. Man ser ett stort tapp i omsättning samt problem när det
            gäller permitteringsstödet. Här finns en unik och bra möjlighet
            som skulle kunna hjälpa här och nu men också ge beredskap för
            det fall pandemin fortsätter.
          </note>
          <note>
            Det andra förslaget, det i näringsutskottet, innebär att det
            vid komplett ansökan ska finnas en tydlig servicegaranti kombinerad
            med skärpta straffbestämmelser.
          </note>
          <note>
            Vi får återkomma, men jag hoppas att Centerpartiet väljer att
            stötta företagarna och Moderaterna och inte Stefan Löfven och
            Socialdemokraterna i utskotten den kommande tiden.
          </note>
          <note>
            Anf. 53 RICKARD NORDIN (C) replik:
          </note>
          <note>
            Fru talman! Jag tror att detta är tämligen ömsesidigt. Lars Hjälmered
            säger att Centerpartiet har gjort ett dåligt vägval den här mandatperioden.
            Jag tror att det vägval som Moderaterna har gjort för tiden efter
            nästa val är minst lika dåligt ur Centerpartiets synvinkel. Vi
            går ju till val på att skapa en regering i den politiska mitten
            med bred samstämmighet och hålla ytterkantspartierna utanför.
          </note>
          <note>
            Det hade varit fantastiskt om vi kunnat hitta tillbaka till en
            allians ­ gemenskap tillsammans med andra partier, skapa en majoritet
            för den och hålla ytterkantspartierna utanför. Jag tror att det
            hade varit bra för svensk ekonomi. Tyvärr var det inte så det
            föll ut när det kom till mandaten efter förra valet. Det är beklagligt.
            Men det berodde ju framför allt på att Mode ­ raterna tappade
            tämligen många mandat i valrörelsen, så det ska nog inte Centerpartiet
            lastas för.
          </note>
          <note>
            När det kommer till företagsstöden kan jag bara upprepa det jag
            sa tidigare. Centerpartiet kommer att jobba för att så många företag
            som möjligt ska få så mycket stöd som möjligt utifrån de kriterier
            som är möjliga enligt en helhetsbedömning som funkar, så att vi
            inte gör någonting som förbättrar för några men försämrar för
            många andra. Vi kommer att jobba med det seriöst, både i finansutskottet
            och i näringsutskottet. Så tidigt som i morgon kommer vi att ha
            detta uppe i näringsutskottet. Centerpartiet har varit med och
            försökt förbättra de förslag som Moderaterna lagt fram. Jag hoppas
            att Moderaterna ställer sig bakom Centerpartiets förändringsförslag.
          </note>
          <note>
            Anf. 54 LORENA DELGADO VARAS (V):
          </note>
          <note>
            Fru talman! Vi lever i omvälvande tider då mycket har förändrats
            på grund av pandemin, något jag även lyfte upp förra året. Vem
            kunde tro att vi i dag fortfarande skulle leva under den? Coronaviruset
            har verkligen utmanat och utmanar oss som samhälle.
          </note>
          <note>
            Pandemin har blottat den ekonomiska ojämlikheten och svagheterna
            i våra strukturer, och den har tydliggjort konsekvenserna av utarmningen
            i vården. Och våldet mot kvinnor visar att vi har mycket kvar
            att göra med feminismen som verktyg.
          </note>
          <note>
            Ungdomar har tvingats plugga hemifrån, och detta har blottat
            skillnaderna bland barn och unga i Sverige. Ekonomin påverkar
            möjligheterna för vissa familjer att köpa ordentligt med mat.
            Många har förlorat sina jobb. Även näringslivet har drabbats.
            De svenska småföretagen drabbas hårt inom de flesta områden. Besöksnäringen,
            lokalhandeln och småskalig produktion har det extra kämpigt.
          </note>
          <note>
            Vi har blivit högst medvetna om hur sårbara vi är i den globala
            världen, där en stor del av våra råvaror och produkter importeras
            från andra kontinenter, men också om hur mycket våra lokala restauranger,
            handlare, frisörer och butiker är beroende av att vi har ekonomi
            och möjligheter att köpa deras produkter.
          </note>
          <note>
            Fru talman! Vi menar att vi behöver tänka om i frågan om hur
            företag ska drivas, hur produktionen ska se ut och hur vi egentligen
            ska stötta våra småföretag. Företagen behöver bli mer långsiktiga,
            men vi behöver också säkerställa att fler kan ta del av till exempel
            a-kassa när situationen blir så tuff som den är i dag.
          </note>
          <note>
            I det här läget, fru talman, gäller det att stötta det som behöver
            prioriteras här och nu. Det gäller att säkra folks ekonomi och
            välfärden. Vi i Vänsterpartiet kommer att stötta regeringen i
            det arbetet, såklart genom att lyfta småföretagens behov och småföretagares
            sociala rättigheter. När krisen har lagt sig kommer vi att presentera
            fler förslag så att vi kan trygga småföretagarna i sådana här
            lägen.
          </note>
          <note>
            Vi behöver känna hopp, och för mig är en del av detta hopp möjligheten
            att utveckla kapaciteten att ställa om till nya förutsättningar.
            I dagarna har vi diskuterat mycket kring de statliga stöden. Vi
            hade en särskild debatt i förra veckan. Som parti står vi bakom
            en stor del av de krisåtgärder och andra förändringar som införts
            för att hålla samhället flytande och rädda jobb och företag. Vänsterpartiet
            har varit högst engagerat i frågan om att stötta rätt åtgärder
            och föreslå åtgärder.
          </note>
          <note>
            Vänsterpartiet har till exempel varit med om att driva fram evenemangsstödet
            för kultur och idrott, tillsammans med bland andra Moderaterna,
            något som Folkets Hus och Parker beskriver så här: ”Dagens besked
            om ett utökat krisstöd är helt nödvändigt då vi inom kultursektorn
            fortsatt belagts med näringsförbud genom de nyligen förlängda
            restriktionerna. De här pengarna är avgörande för att det ska
            finnas ett kulturliv kvar efter pandemin.”
          </note>
          <note>
            En annan förändring som Vänsterpartiet föreslog som utskottsinitiativ
            var förändringarna av a-kassereglerna för enskilda företagare.
            Tidigare fick företagare inte på något sätt underhålla något när
            företagaren fick a ‑ kassa. Det är orimligt. Enskilda företagare
            måste kunna hålla informatio ­ nen uppdaterad på hemsidan och
            underhålla informationen till sina kunder. Annars kommer det inte
            att finnas några företag att driva när arbetet kan återupptas
            igen.
          </note>
          <note>
            Jag tror att vi kan konstatera att oppositionen har gjort skillnad
            för företagens möjligheter. Samtidigt måste statsstödsreglerna
            stramas upp. Vi kan inte ge miljoner och miljarder i stöd som
            blir en grund för företagens bonusutdelningar nästa år. Det är
            provocerande att Volvo som har permitterat tusentals anställda
            och fått över 1 miljard i krisstöd från staten samtidigt betalar
            ut bonusar – hela 118 miljoner! Och Attendo har fått 120 miljoner
            i statliga stöd som går till att höja ledningens löner och till
            bonusutdelningar på flera miljoner. Här har Vänsterpartiet lagt
            fram förslag men inte fått gehör. Alla företag måste göra rätt
            för sig, speciellt när vi ställer upp med allas våra skattepengar.
          </note>
          <note>
            I fallet med välfärdsföretagen, vars girighet inte verkar ha
            någon gräns, skulle det hela kunna lösas med att ta bort vinsterna
            ur välfärden. Vår gemensamma välfärd är inget som man ska göra
            vinst på, utan pengarna ska gå till den verksamhet de är ämnade
            för. Under pandemin har även detta blivit tydligare – hur vissa
            företag nyttjar coronastöden, har osäkra anställningar och sparar
            in på personalen. Det är helt enkelt så att marknadsekonomin i
            vissa delar ska hållas borta.
          </note>
          <note>
            Vi har mycket att lära av krisen. Vi behöver förstärka, och här
            har företagen ett ansvar. Folk behöver trygga anställningar och
            bra arbetsmiljö. Vi behöver inte att arbeten som borde vara anställningar
            ersätts av egenanställningar därför att man vill slippa arbetsgivaravgifter.
            Det är ohållbart i en kris.
          </note>
          <note>
            Men vi kan, om vi vill, skapa möjligheter. Vi står i en klimatkris
            som vi behöver hantera, och nu när stater är villiga att öppna
            upp statskassor och låna för att hålla samhället flytande kanske
            investeringar ska vara framtidssyftande. Flyget lyfter inte –
            då är det kanske dags att ställa om trafiken till tåg och båt?
            Vi behöver ju inte flyga överallt. Det går snabbare att ta tåget
            till Växjö än att åka ut till flygplatsen, köa, ta flyget och
            sedan göra samma process igen i Växjö. Så varför inte satsa enbart
            på tåg på dessa sträckor, till att börja med?
          </note>
          <note>
            Investera i den lokala turistnäringen så att folk semestrar inom
            Sverige! Gör Sverige tillgängligt för alla, även för familjer
            med lägre inkomst! Satsa mer på forskningen, så att vi tar ledartröjan
            i industrins klimatomställningar! Allt detta skapar jobb, tryggare
            jobb, inför framtiden.
          </note>
          <note>
            Stötta de små och medelstora företagen i större utsträckning!
            Uppmuntra till andra företagsformer än de spekulativa! Det är
            de mindre företagen som säkrar möjligheten till full sysselsättning
            och står för nyskapan ­ de lösningar. De behöver mer stöd för
            att lyckas driva utvecklingen framåt och skapa de nya jobben.
          </note>
          <note>
            I jämförelse med andra länder har Sverige en något lägre andel
            småföretag. Mindre och medelstora företag har även en mycket liten
            del av den forskning och utveckling som sker. Det betyder att
            alla de produkter, system, processer och andra tjänster som företag
            inom hållbar utveckling tillhandahåller också hamnar på efterkälken
            när forskningen väl går över till ett större företag. Ofta köps
            dessa företag upp av utländska investerare, och arbetstillfällen
            hamnar utanför Sverige.
          </note>
          <note>
            Jag vill se en större mångfald av drifts- och ägandeformer inom
            före ­ tagandet, där kooperativ och arbetarägda företag utgör
            en viktig del. Ko ­ operativt företagande innebär att medlemmarna
            i många fall är delaktiga i verksamheten och på så sätt får inflytande
            och ökat ansvar. Det kan handla om privatpersoner som vill driva
            företag tillsammans eller om olika former av strukturer där företag
            samarbetar i vissa branscher.
          </note>
          <note>
            Det kooperativa företagandet har också visat sig vara mindre
            sårbart i kristider då dessa företag är livskraftigare och har
            en högre överlevnadsgrad. Kooperativt företagande är långsiktigt,
            demokratiskt och hållbart och bidrar till en positiv samhällsutveckling.
          </note>
          <note>
            I dag bidrar de kooperativa företagen med ungefär 10 procent
            av bnp. Det innebär att dessa förtag är betydelsefulla inom svenskt
            företagande, samtidigt som det kooperativa företagandet i dag
            i vissa avseenden har en lägre status än flera andra företagsformer.
            Det blir ett problem för de mindre företagarna, till exempel när
            de ska låna på banken. Här behöver vi bli bättre.
          </note>
          <note>
            Genom stöd till organisationen Coompanion, som arbetar med företagsrådgivning
            till kooperativa företag, kan arbetet för de kooperativa före
            ­ tagen underlättas. Vi behöver också mer forskning, utveckling
            och informationsspridning kring de kooperativa företagen.
          </note>
          <note>
            För mig är frågan om makten över den egna arbetsplatsen central.
            Jag vill att människor ska ha inflytande över och delaktighet
            i sitt arbete och över produktionen, det vill säga demokratisera
            företagen. Arbetstagarägda företag är en modell för gemensamt
            ägande som dessutom skapar större handlingsutrymme för den anställde.
            Samma sak gäller för företag som genomgår ett generationsskifte.
            Där behöver vi också jobba lite mer, och där kan personalägda
            företag vara en lösning.
          </note>
          <note>
            Vi behöver definitivt utveckla företagandet till ett mer hållbart
            företagande som jobbar långsiktigt och inte efter spekuleringar.
            Det ger oss ett mer resilient samhälle för att kunna hantera framtida
            kriser.
          </note>
          <note>
            Slutligen vill jag lyfta fram vår politik angående kvinnliga
            företagare, där vi presenterat förslag om exempelvis kvinnors
            innovation. Vi vill att 50 procent av de statliga medlen slutligen
            ska gå till kvinnor.
          </note>
          <note>
            Jag yrkar bifall till reservation 11.
          </note>
          <note>
            Anf. 55 LARS HJÄLMERED (M) replik:
          </note>
          <note>
            Fru talman! Lorena Delgado Varas påpekade i sitt anförande att
            i ett av ärendena hade bland andra Vänsterpartiet och Moderaterna
            gjort gemensam sak. Det handlade om evenemangsstöd, något som
            varit eftertraktat av många när det gäller både konserter och
            idrottsarrangemang. Jag tycker att det var verkligt välkommet
            att vi kunde agera gemensamt i riksdagen och svara upp mot en
            del av problemen i samhället. Vi kan se att det finns idrottsevenemang
            som kanske inte ens kommer att kunna överleva efter att ha behövt
            ställa in kanske inte bara en gång utan till och med två gånger
            innan vi kommit igenom detta. Likadant är det i kultursektorn,
            naturligtvis.
          </note>
          <note>
            Om jag lyssnade rätt sa sedan Lorena Delgado Varas någonting
            i stil med att Vänsterpartiet kommer att lyssna på vad företagarna
            vill framåt i krisen. Då kan jag konstatera, fru talman, att fack
            som Sveriges Ingenjörer men också arbetsgivar- och branschorganisationer
            som Visita, Svensk Handel, Transportföretagen, Almega och Svenskt
            Näringsliv alla har sagt: Inför en tidsgaranti i korttidspermitteringsstödet!
            Det ska inte vara för fusk och per automatik, men har man en komplett
            ansökan så ställ en servicegaranti och komplettera med annan straffpåföljd!
          </note>
          <note>
            Då vill jag fråga, fru talman: Kan vi utifrån Lorena Delgado
            Varas resonemang om att lyssna på vad företagarna vill och önskar
            i detta räkna med att Vänsterpartiet stöder det förslag Moderaterna
            har lagt fram om att införa en tidsgaranti för kompletta ansökningar
            om permitteringsstöd samt skärpta påföljder för dem som fuskar?
          </note>
          <note>
            Anf. 56 LORENA DELGADO VARAS (V) replik:
          </note>
          <note>
            Fru talman! Angående påföljderna för dem som fuskar har vi ingenting
            emot det. Vi har dock diskuterat om det verkligen finns underlag
            för att konstatera att detta kommer att ge den effekt som man
            förväntar sig. Tyvärr presenteras ju de här två delarna tillsammans
            i utskottsinitiativet.
          </note>
          <note>
            Angående tidsgarantin ser vi ett problem med en sådan typ av
            styrning. Vi har sett i många olika fall, inte bara i detta fall
            utan oftast när man sätter en tidsgaranti, att man pressar tjänstemännen,
            oavsett arbetsbörda, att hantera ärendena inom en viss tid, vilket
            ofta slutar med att de kanske missar att kontrollera rätt underlag
            och så vidare. Dessutom ser vi och har fått höra i utskottet att
            myndigheterna har jobbat väldigt hårt med att få ned dessa tider.
            Jag tror att de nu ligger på fem veckor när man har alla papper
            på plats, så att säga.
          </note>
          <note>
            Om vi ger myndigheterna möjlighet att jobba lite hårdare med
            detta tror jag att vi kommer att nå fyraveckorsstrecket. Men att
            sätta en garanti kommer att leda till att man kanske ignorerar
            vissa delar av underlagen för att hinna i tid på grund av arbetsbördan.
          </note>
          <note>
            Anf. 57 LARS HJÄLMERED (M) replik:
          </note>
          <note>
            Fru talman! När det gäller stöden är det rätt att hjälpa företagare
            som har drabbats. Ett problem har dock varit inte bara att regeringen
            har varit senfärdig i att bestämma om man ska hjälpa till och
            i att komma med lagförslag till riksdagen utan också att det sedan
            ofta har kunnat ta väldigt lång tid för myndigheterna att hantera
            detta, även vid kompletta ansökningar.
          </note>
          <note>
            Min förväntan på myndigheter som Tillväxtverket är att man gör
            en tuff, tidig och tydlig kontroll, till exempel vid korttidspermittering.
            Hävdar ett företag att det haft fem eller tio anställda, kolla
            då omedelbart den inbetalade skatten som har kommit till Skatteverket
            och se om uppgifterna stämmer!
          </note>
          <note>
            Här tycker jag att det finns två problem vi kan se just nu. Det
            ena är att det för alla hederliga företagare, vilket verkligen
            är 99,9 procent, tar på tok för lång tid när man kommer in med
            sin kompletta ansökan. Där behöver vi en tydlig servicegaranti.
            Även om det går på ett par veckor kan det i en krissituation för
            en restaurangägare vara ofantligt lång tid.
          </note>
          <note>
            Det andra är straffen, brottsligheten och påföljderna. Där kan
            vi konstatera att det finns en särskild bestämmelse för brott
            mot omställningsstödet men inte för brott mot permitteringsstöd.
            Även regeringens egen utredare Stefan Strömberg har ju efterfrågat
            detta, men regeringen har inte agerat för att klämma åt dem som
            fuskar med den här typen av stöd. Det är den andra änden där jag
            tycker att vi borde ställa krav i riksdagen.
          </note>
          <note>
            Vi får väl senare ta en dialog och diskussion och se om vi har
            med oss Vänsterpartiet, hela eller i delar, i detta. Jag tycker
            dock att detta är viktiga frågor där riksdagen borde agera kraftfullt
            i närtid.
          </note>
          <note>
            Anf. 58 LORENA DELGADO VARAS (V) replik:
          </note>
          <note>
            Fru talman! Det här kommer att diskuteras i morgon i utskottet.
            Som jag sa tidigare har vi ingenting emot förändringarna angående
            straffen för de företag som fuskar. Jag tror att man behöver göra
            en markering. Vi har ju sett att det kommit flera fall där man
            har utnyttjat detta.
          </note>
          <note>
            Tidsgarantin ser jag dock som ett problem. Den som har hållit
            på med kommunpolitik vet att så fort man sätter en tidsgaranti
            sätter man också press på tjänstemännen att ta beslut inom fastlagd
            tid för att hålla statistiken så ren som möjligt, och då händer
            det att de missar saker. Jag tror inte att det är en bra grej.
            Det här är ändå våra skattepengar, och de ska gå till rätt saker.
            Går de till fel företag kommer vi antagligen inte att få tillbaka
            dem, för det är väldigt svårt att få hela beloppet tillbaka.
          </note>
          <note>
            Anf. 59 TOBIAS ANDERSSON (SD) replik:
          </note>
          <note>
            Fru talman! Vi debatterar nu det stora näringspolitiska motionsbetänkandet.
            Bland de 37 reservationerna finns det en från Vänsterpartiet.
            Tar man del av den blir man nog något frågande kring vad som faktiskt
            utgör Vänsterpartiets näringspolitik, detta breda politiska område
            som sträcker sig från det ena till det andra och som rymmer många
            potentiella åtgärder för det svenska näringslivet som hade underlättat
            förutsättningarna att starta, driva och utveckla företag.
          </note>
          <note>
            Vänsterpartiets reservation handlar om förslag om olika ägandeformer.
            Man vill se mer kooperativa ägandeformer, och man vill se mer
            arbetstagarägda företag.
          </note>
          <note>
            Där någonstans infinner sig frågan hur man från Vänsterpartiets
            sida ska göra detta möjligt. Är man missnöjd med hur det ser ut
            nu? Det står samtliga fritt som vill starta företag att själva
            välja associationsform, huruvida de vill driva företag själva
            eller i kollektiv med andra. I sitt anförande problematiserade
            Lorena Delgado Varas frågan och menade att vi behöver demokratisera
            företagande. Även där infinner sig frågan om inte ett publikt
            aktiebolag, om något, är ett demokratiserat företag där jag och
            Lorena Delgado Varas och samtliga som lyssnar enkelt kan öppna
            ett konto och köpa aktier, vara en del av bolaget, gå på årsstämmor,
            ta del av de beslut som fattas, driva på för förändring och så
            vidare. Det, om något, måste vara ett demokratiserat företagande.
          </note>
          <note>
            Vad menar Lorena Delgado Varas att ett demokratiserat företagande
            är? Varför skulle inte publika aktiebolag kunna utgöra just den
            typen av företag?
          </note>
          <note>
            Anf. 60 LORENA DELGADO VARAS (V) replik:
          </note>
          <note>
            Fru talman! Jag tänkte börja med ett exempel angående demokratiserande
            av företag. Ett exempel är det företag som jag själv jobbade i
            innan jag kom in i riksdagen, nämligen Astra Zeneca. Företaget
            insåg att man behövde forska och ta fram nya läkemedel eftersom
            de läkemedel man hade jobbat med under en längre tid hade slutdatum
            på patenten. Det gjor ­ de att man drog in vissa läkemedel, och
            det avspeglade sig i marknaden. Aktierna sjönk i värde, helt enkelt.
          </note>
          <note>
            Vad hände då? Jo, vi riskerade att Astra Zeneca, ett av de stora
            företag som finns i Sverige, skulle bli uppköpt av ett amerikanskt
            läkemedelsföretag eftersom aktierna hade sjunkit i värde. Då fanns
            möjligheten att köpa. Jag kallar inte det för ett demokratiserande
            av ett företag. Däremot när jag tar upp demokratiserande av företag
            pratar jag om vilken inverkan och vilka möjligheter arbetare har
            att påverka sin arbetsplats och inriktningen för företaget. Kan
            företaget göras mer hållbart? Går det att göra mer för arbetsmiljön
            för arbetarna? Det kallar jag för demokratiserande av företag,
            inte att vem som helst kan köpa aktier och bestämma.
          </note>
          <note>
            Anf. 61 TOBIAS ANDERSSON (SD) replik:
          </note>
          <note>
            Fru talman! Med risk för att jag inte blev klokare av svaret
            får jag ändå tillstå att om Lorena Delgado Varas menar att vem
            som helst inte ska ta över företag bör det först och främst poängteras
            att de arbetstagare som Lorena Delgado Varas refererar till mycket
            väl själva för den lön de tjänar på bolaget, som de tar emot som
            ett tack för deras tjänster, kan välja att köpa aktier i bolaget.
            De kan välja att ta del av den resa som bolaget gör. Om bolaget
            går med vinst och ökar i aktievärde eller får ökade utdelningar
            kommer de också att berika sig själva. Det står fritt för samtliga.
          </note>
          <note>
            Lorena Delgado Varas berör ett exempel som jag själv inte känner
            till, nämligen att Astra Zeneca var rädd för att bli uppköpt av
            ett annat bolag. Den enda utvägen jag ser för att begränsa en
            sådan möjlighet är att de facto begränsa fritt företagande och
            äganderätten, att sätta stopp för vem som får köpa vad.
          </note>
          <note>
            Det är en radikal uppfattning om man från Lorena Delgado Varas
            och Vänsterpartiets sida menar på att man ska in och styra och
            ställa över att ett bolag inte får köpa upp ett annat bolag. Alternativet
            kan vara att bolaget som blir uppköpt får lägga ned, att alla
            arbetstagare blir av med sina jobb. Den potentiella tillväxten
            och utvecklingen i fallet med läkemedel hade avstannat och uteblivit.
            Då finns möjligheter för ett bolag som sitter på kapitalet, som
            har innovativa idéer, att köpa upp ett bolag och driva det vidare
            samt skapa mer tillväxt och välstånd som vi alla kan ta del av.
            Är det en möjlighet som Vänsterpartiet vill begränsa? Utifrån
            den förra repliken från Lorena Delgado Varas uppfattade jag det
            så. Det vore bekymmersamt.
          </note>
          <note>
            Anf. 62 LORENA DELGADO VARAS (V) replik:
          </note>
          <note>
            Fru talman! Jag håller med om att arbetare kan köpa aktier i
            det företag de jobbar i och på så sätt påverka inriktningen. Men
            vad jag menar är att det ibland är enkelt att ändra inriktning
            på företag eller att lägga ned dem. Vi har sett flera exempel
            på att företag köps upp och sedan läggs ned.
          </note>
          <note>
            Anf. 63 CAMILLA BRODIN (KD):
          </note>
          <note>
            Fru talman! För Kristdemokraternas räkning vill jag yrka bifall
            till reservation 12 i betänkandet, men principiellt står jag naturligtvis
            bakom alla våra ställningstaganden.
          </note>
          <note>
            För svenska företagare har det senaste året varit ett stålbad
            som ingen av oss här i kammaren eller någon annan hade kunnat
            förutse. Vi ska självklart vara ödmjuka för att det är lätt att
            göra misstag när nya och oväntade problem uppstår, men desto viktigare
            är att de som har makten att göra förändringar verkligen lyssnar
            och sätter sig in i hur en företagares vardag ser ut just nu.
          </note>
          <note>
            Många vittnar om att det är mycket administration och tid som
            läggs på att försöka göra allt rätt och riktigt enligt de regler
            och riktlinjer som finns för de olika krisstöd som regeringen
            och riksdagen har beslutat om. Men det finns också en oerhörd
            frustration över att ansökningarna inte har förenklats eller att
            informationen har förbättrats. Det har varit mycket att ta hand
            om det senaste året. Flera av branschorganisationerna, till exempel
            Visita, Svensk Handel och Transportföretagen, säger att det har
            gått åt fel håll. Det har inte blivit enklare.
          </note>
          <note>
            Fru talman! I fredags ägde en särskild debatt rum i kammaren
            som skulle handla om de långa handläggningstiderna för utbetalning
            av krisstöd till företag. Den debatten förvandlades olyckligtvis
            till att fokus riktades mot de företag som tar tillfället i akt
            att begå brottsliga handlingar i och med att stödsystemen finns.
            Tyvärr finns oseriösa företag som agerar med ont uppsåt, men lyckligtvis
            är de inte i majoritet eller ens i närheten av detta. Självklart
            är det oerhört viktigt att oseriösa företag inte ska få del av
            de stöd som de inte har rätt till, men jag måste ändå få säga
            att staten måste behandla företagen med respekt och åtminstone
            på ett korrekt sätt bekräfta att ansökan är mottagen.
          </note>
          <note>
            Regeringens egna utredare Stefan Strömberg, som har haft till
            uppgift att föreslå åtgärder mot coronarelaterad brottslighet,
            besökte näringsutskottet i förra veckan. Ett medskick som jag
            tar med mig från honom är att Tillväxtverket kanske inte borde
            ha fått uppgiften att hantera korttidsstödet från början samt
            att verket borde tillskjutas mer resurser och samtidigt få en
            bättre ledning.
          </note>
          <note>
            Jag undrar fortfarande om regeringspartierna inte ser att det
            finns saker som borde ha hanterats annorlunda och att det fortfarande
            finns en chans att förbättra, men det måste göras skyndsamt. Det
            är därför många av oss i oppositionen ändå har initierat ett utskottsinitiativ,
            som Moderaterna har pratat om tidigare. Det handlar om att tidsgarantier
            ändå måste införas. Det har gått ett år, och handläggningstiderna
            har inte förbättrats och hanteringen har inte blivit enklare.
          </note>
          <note>
            Fru talman! Regelförbättringar och regelförenklingar för företag
            är ytterligare ett område som har kommit på efterkälken det senaste
            året. Nu om någonsin är det oerhört viktigt att parallellt med
            krisarbeten och stödåtgärder aktivt se på hur näringslivet kan
            ta sig ur stålbadet. Det är en viktig välfärdsfråga eftersom ett
            väl fungerande näringsliv är absolut nödvändigt för att det ska
            finnas några resurser till välfärden.
          </note>
          <note>
            Vi har under lång tid fått tydliga signaler från näringslivet
            att det finns mycket i det nuvarande regelverket som borde få
            en översyn utifrån en ambition att det ska vara enkelt att starta
            men också driva företag i Sverige.
          </note>
          <note>
            För vårt näringsliv har pandemin inneburit konkurser, och fler
            ser de ut att bli. Utöver att ge stöd och i viss mån konstgjord
            andning är det därför desto viktigare att anlägga moteld för att
            skapa så bra förutsättningar som möjligt för företagandet i vårt
            land.
          </note>
          <note>
            Fru talman! År 2018 riktade OECD rekommendationer till Sverige.
            En av dessa var att Sverige skulle skapa en gemensam webbportal
            som kan användas när det gäller konsultationer om regler, att
            ta del av regler och förslag med mera.
          </note>
          <note>
            För några veckor sedan hade jag en interpellationsdebatt med
            näringsminister Ibrahim Baylan om just regelförenklingsarbetet
            och vad som händer framöver eftersom vi i mars förra året fick
            ett besked från näringsministern att detta med en webbportal var
            något som skulle vara på plats inom några månader. Svaret på frågan
            om den gemensamma webbportalen blev beskedet att den redan finns.
            Näringsministern hänvisade nämligen till re ­ geringens egen hemsida.
            Där finns allt, och därmed är rekommendationen om en gemensam
            webbportal omhändertagen.
          </note>
          <note>
            Jag är inte helt säker på att näringslivet tycker att det svaret
            motsvarar uppdraget. Det gör i alla fall inte jag, och tiden går.
          </note>
          <note>
            När det gäller förenklingspolitiken i övrigt blir svaret följande:
            ” Regeringen avser att återkomma i närtid med beslut om de nya
            målen för förenklingspolitiken, som främjar svensk konkurrenskraft
            samt omställnings - och innovationsförmåga. ” Den som väntar får
            se.
          </note>
          <note>
            Fru talman! Som vi alla vet finns det delar av näringslivet som
            har kommit relativt lindrigt undan. Vissa branscher har närmast
            gynnats av social distansering och hemarbete.
          </note>
          <note>
            Vi har lärt oss en del värdefulla saker på grund av pandemin.
            Vi kommer att fortsätta ha digitala möten, och vi kommer troligen
            att se en för alltid förändrad kontorskultur där det kommer att
            vara självklart att lägga delar av sin arbetstid på hemmaplan.
          </note>
          <note>
            Men vi har också lärt oss att hur stora skärmar vi än har och
            hur bra uppkoppling vi än har kan det personliga mötet ansikte
            mot ansikte inte ersättas. Den app finns inte som tar bort vår
            glädje över att få resa, göra upplevelser på riktigt och byta
            horisont om så bara för en liten stund.
          </note>
          <note>
            Jag vill därför att vi riktar lite mer uppmärksamhet mot den
            svenska besöksnäringen. Den genomgår nu den kanske tuffaste perioden
            i modern tid, men redan innan corona slog till såg vi utmaningar
            inom denna bransch. Dessa kommer inte att försvinna bara för att
            smittan upphör. Det kommer att krävas många kloka beslut över
            tid från många parter för att den ska kunna återta förlorad mark
            och sedan växa.
          </note>
          <note>
            Ungdomar får ofta sitt första jobb inom besöksnäringen, som är
            en viktig möjliggörare av arbetslivserfarenhet och en bransch
            som över tid stadigt har vunnit mark. Utbildningen av branschspecifika
            kompetenser för besöksnäringen har dock inte hållit jämna steg
            med personalförsörjningsbehoven. På senare år har trenden varit
            att efterfrågan på personal har ökat medan tillgången på personal
            med rätt utbildning har minskat.
          </note>
          <note>
            Kompetensfrågan är central för branschens möjligheter att växa
            och för Sverige som konkurrent till andra besöksmål. Regeringen
            bör därför stärka kompetensförsörjningen inom besöksnäringen.
            Utbildningssystemet bör utvecklas i nära samarbete med näringslivet,
            då det är företagen som besitter kunskapen om vad framtiden kräver.
          </note>
          <note>
            Fru talman! Vi får aldrig glömma att varje skattekrona skapas
            av företag som betalar skatt och vars anställda betalar skatt
            till vårt gemensamma bästa. Utan företag har vi ingen välfärd!
          </note>
          <note>
            Anf. 64 JOAR FORSSELL (L):
          </note>
          <note>
            Fru talman! Jag tackar för en god debatt.
          </note>
          <note>
            Det här är kanske de viktigaste frågor vi har att diskutera i
            denna kammare. Det är förutsättningen för allt annat som vi gör
            i Sveriges riksdag att vi har företagsamma människor, entreprenörer,
            som skapar värde, tillväxt och välstånd. Det är det som gör att
            vi kan ha en rättspolitik, att vi kan ha en hälso- och sjukvårdspolitik
            och att vi kan göra någon av alla de andra saker som vi här i
            Sveriges riksdag är överens om är viktiga delar av välfärden.
          </note>
          <note>
            Det är det här som är grunden för allting – det är helt enkelt
            att det finns ett välstånd. Och välstånd skapas av företagsamma
            människor som har ett eget driv, som vågar investera egna resurser
            och egen tid och kunskap. Det skapas av entreprenörer som utmanar
            och kanske stjälper något gammalt som inte längre funkar med en
            ny affärsmodell eller en ny produkt. Det är så vi får ett ökat
            välstånd. Det är så vi skapar tillväxt.
          </note>
          <note>
            Fru talman! Det kan ibland låta här i talarstolen som om det
            är politiker som genom olika investeringar, i sina budgetar eller
            kanske genom att ta bort någon regel eller i värsta fall införa
            en regel – det finns ju sådana politiker också, som tror att det
            funkar – skapar goda förutsättningar för företagande och liknande.
            Så är det ju inte.
          </note>
          <note>
            Fru talman! Den bästa och mest effektiva näringspolitiken vore
            såklart om vi klappade igen, jag och du, om du lämnade in klubban
            på kontoret och låste dörren och vi gick hem och slutade ägna
            oss åt att sätta upp en massa hinder för företagande. Det är ju
            precis det politiken alldeles för ofta gör. Vore det inte för
            att vi politiker hade satt upp en massa regler och en massa byråkratiskt
            krångel skulle självklart företagandet – de företagsamma människorna,
            entreprenörerna, de som vågar utmana, ta risker och skapa något
            nytt – få ekonomin att blomstra. Vi skulle få se oerhört mycket
            mer tillväxt.
          </note>
          <note>
            Nu är ju inte jag en sådan person som tycker att vi ska lägga
            ned hela riksdagens arbete för detta, fru talman. Det behövs såklart
            regler ibland, och det kan behövas byråkrati därför att det finns
            andra mål och andra saker som vi vill uppnå. Vi kanske till exempel
            vill ha en livsmedelslagstiftning för att vi vill att det ska
            vara tryggt att äta på restaurang. Men då behövs det politiker
            som ser att det i grunden måste vara fritt att företaga. Om vi
            ibland, i undantagsfall, tvingas till regler ska de reglerna vara
            så enkla att följa som möjligt och byråkratin så effektiv och
            lätt som möjligt. Det ska kosta så lite och finnas så få hinder
            för företagsamma människor som det bara går.
          </note>
          <note>
            Jag tycker att vi ska påminna oss om detta, fru talman: Det är
            inte politiker som skapar välstånd i det här landet , det är företagsamma
            människor. Det är inte politikers förtjänst när företagsklimatet
            blir bättre. Där vi tyvärr befinner oss i dag är politikernas
            uppdrag snarare att rulla tillbaka de många försvårande reglerna,
            den försvårande byråkratin och de försvårande höga skatterna som
            politiker från början har infört.
          </note>
          <note>
            Fru talman! Vi behöver också företagen och näringen för att lösa
            många av de stora samhällsutmaningar vi står inför. Det handlar
            inte bara om att få finansiering till rättsväsendet eller hälso-
            och sjukvården utan också om att det är företagsamma människor,
            entreprenörer, och innova ­ tion som ser till att vi kan lösa
            till exempel klimatutmaningarna. Och ta inte miste där heller
            – de flesta och bästa innovationerna skapas av fria människor
            i fritt företagande och inte av statliga subventioner.
          </note>
          <note>
            Fru talman! Coronakrisen har gjort det uppenbart, ännu mer uppenbart
            än det redan var, att företagare ofta är i en oerhört socialt
            utsatt situation. Den sociala trygghet som andra människor i samhället
            kan ta för given saknar ofta företagare.
          </note>
          <note>
            Jag skulle säga att den politik vi haft eller har i Sverige i
            princip delar upp människor i A - och B -lag, då företagare ofta
            har mycket sämre social trygghet. Det är svårare att vara sjuk,
            för att nämna ett exempel. Det är en sådan sak som vi politiker
            måste ta ansvar för. Har vi sociala trygghets ­ system måste de
            skapa trygghet för alla människor, oavsett om man är fö ­ retagare
            eller anställd.
          </note>
          <note>
            Jag är glad över att vi tack vare att Liberalerna har varit motor
            i januarisamarbetet har sett till att det finns stöd och åtgärder
            för att skydda och rädda så mycket företagande som det bara går.
            Det har inte nått ända fram, och Liberalerna har varit väldigt
            kritiska till mycket av den byråkrati som har omgärdat coronastöden.
            Vi har varit kritiska till saktfärdigheten, och vi har varit kritiska
            till att stöden ibland har legat på en för låg nivå. Vi är dock
            stolta över att ha drivit fram dem till den nivå de ändå har hamnat
            på.
          </note>
          <note>
            Fru talman! Nu har vi börjat komma till en situation där det
            är uppenbart att vi för att skapa trygghet även bland företagande
            människor måste ha en diskussion om och en plan för hur vi ska
            öppna upp Sverige. Man kan självklart inte stänga ned Sveriges
            ekonomiska aktivitet hur länge som helst, fru talman. Man kan
            inte ge konstgjord andning hur länge som helst. I takt med vaccinationerna
            har Liberalerna ställt krav på att regeringen ska presentera en
            plan för hur vi ska öppna upp landet så att företagsamheten återigen
            kan få blomstra.
          </note>
          <note>
            Fru talman! Vi behöver också se till att det inte bara är våra
            storstäder och storstadsregioner vi diskuterar när vi diskuterar
            företagande. För den som har varit utanför Stockholm, Göteborg
            och Malmö är det uppenbart att företagandet är en kanske ännu
            viktigare del av den lokala ekonomin där. Det ger människor frihet
            att forma sina egna liv och gör att man har tillväxt snarare än
            motsatsen.
          </note>
          <note>
            Jag och Liberalerna menar att våra myndigheter runt om i landet
            behöver få ett främjandeuppdrag för att se till att få ett ökat
            företagande, göra det enklare och så vidare. Vi behöver någon
            form av servicegaranti, det vill säga att byråkratins kvarnar
            ska mala snabbare och att man ska vara garanterad att tillstånd
            kommer på plats fortare, till exempel. Det behöver bli enklare
            att driva företag i hela landet.
          </note>
          <note>
            Fru talman! I den här debatten har det förts en diskussion om
            kooperativa företag, det vill säga den kooperativa modellen för
            företagande. Som liberal blir jag ganska glad för det, för det
            är en företagsform som har liberala rötter. Till en början motarbetade
            ju arbetarrörelsen i Sverige och världen den kooperativa bolagsformen.
            Vi i Liberalerna har en reservation som jag yrkar bifall till,
            nämligen reservation 13. Den handlar just om att förenkla för
            det kooperativa företagandet.
          </note>
          <note>
            Det är inte så att vi har bestämt oss för en viss bolagsform
            och tycker att alla företag ska drivas i den formen; tvärtom tycker
            vi att det ska vara enkelt att driva företag oavsett vilken bolagsform
            man väljer. Men den kooperativa företagsformen och socialt företagande
            är ju en form av företagande som kan fylla en funktion på en fri
            marknad som andra företagsformer inte fyller. Det är klart att
            varje bolagsform har sina för- och nackdelar, fru talman, och
            att vi måste göra det enklare för alla typer av företag – inte
            bara för vissa.
          </note>
          <note>
            På den punkten har vi alltså reservation 13, där vi föreslår
            olika åtgärder för att det ska bli enklare. Nu kan Vänsterpartiet
            – som har talat sig varmt för kooperativt företagande – välja,
            fru talman: Vill man rösta på Liberalernas reservation, som vill
            förenkla för kooperativt företagande? Eller vill man visa sina
            kort och avslöja att det egentligen inte handlar om att förenkla
            för företagande utan om att styra ekonomin till en viss bolagsform?
            Man kan välja mellan Lenin och liberaler, så att säga.
          </note>
          <note>
            Det finns många skäl att tro att Vänsterpartiet inte kommer att
            rösta på Liberalernas reservation. Till exempel har man inte varit
            pådrivande för att det ska bli enklare med personaloptioner, som
            också är ett sätt för medarbetare att vara delägare i företag.
            Man har inte heller drivit på för att det ska bli lägre beskattning
            av aktier och fonder i ISK och på så sätt öka ägandet i de breda
            folklagren. Men man har i alla fall en chans!
          </note>
          <note>
            Med de orden ber jag om ursäkt för att jag överskred min anmälda
            talartid. Jag vill också säga att jag självklart står bakom alla
            våra reserva ­ tioner.
          </note>
          <note>
            Anf. 65 ANNA-CAREN SÄTHERBERG (S):
          </note>
          <note>
            Fru talman! Jag har begärt tio minuters talartid och ska försöka
            hålla mig till det.
          </note>
          <note>
            I dag debatterar vi alltså näringsutskottets betänkande NU20
            Näringspolitik , som bygger på de motioner på området som ledamöterna
            har skrivit under allmänna motionstiden.
          </note>
          <note>
            Jag vill inleda med att yrka bifall till näringsutskottets förslag
            och avslag på motionerna.
          </note>
          <note>
            Fru talman! Jag skulle vilja börja i det utmanande läge Sverige
            och världen befinner sig i. Vid förra årets näringspolitiska debatt
            kunde nog ingen av oss ana var vi skulle vara nu. Vad vi däremot
            alla kunde se var att besöksnäringen och restaurangbranschen hade
            det tufft. Ändå valde Sverigedemokraterna att i sin budgetmotion
            lägga en straff på besöksnäringen genom att höja restaurangmomsen
            med 14 miljarder. Det är jag glad att ingen annan i den här kammaren
            gjorde.
          </note>
          <note>
            Det har varit en tuff och svår tid under pandemin – för många
            enskilda, för många företag, för elever och äldre, liksom för
            dem som jobbar med samhällets viktigaste tjänster. Även det vi
            har tagit för givet att vi alltid ska kunna göra – gå på fotboll,
            se en skidtävling, klippa oss hos en frisör, äta med kompisar
            på krogen, träna inomhus eller till och med helt enkelt gå och
            handla – har sett annorlunda ut. Men krisen har också visat hur
            Sverige tillsammans har ställt upp: enskilda människor, det offentliga,
            organisationer, företag och inte minst alla som jobbar i vården.
          </note>
          <note>
            Vi i den här kammaren har fattat beslut efter beslut om extraändringsbudget
            efter extraändringsbudget, och det hade vi aldrig klarat av om
            inte finansminister Magdalena Andersson hade sparat i ladorna
            tidigare. Vi är nu uppe i 400 miljarder kronor som går till att
            klara välfärden, klara jobben och klara företagen. Det, fru talman,
            har aldrig hänt förut.
          </note>
          <note>
            Trots att det inte är över än måste jag säga att jag känner en
            liten fram ­ tidstro. Vårsolen tittar fram, även om man inte kan
            se den i Stockholm just i dag, och vi har alla nära och kära som
            har fått sin första eller andra vaccin ­ dos. Jag har fått krama
            min mamma.
          </note>
          <note>
            Fru talman! Det är glädjande att se så många motioner i det här
            betänkandet, men jag vill också tala om att vi i näringsutskottet
            haft förmånen att behandla flertalet av dem under tidigare riksmöten.
            Jag tänkte dock lyfta några av de områden som ledamöterna har
            motionerat på.
          </note>
          <note>
            Det handlar till exempel om att främja testbäddar, vilket är
            ett av regeringens fokusområden i nyindustrialiseringsstrategin
            tillsammans med Kunskapslyft industri, hållbar produktion och
            Industri 4.0. Som exempel fick Vinnova i uppdrag 2017 att anordna
            en samordningsfunktion för testbäddar, och i den nya forsknings-
            och innovationspropositionen fortsätter en satsning på testbäddar
            fram till 2024.
          </note>
          <note>
            Det handlar också om startup-företag och innovationssystem. Sverige
            är rankat som ett av världens mest innovativa länder, och det
            måste vi fortsätta att vara. Vinnova lägger nu till exempel 50
            miljoner till innovativa startup-företag för att bolagen ska vidareutveckla
            skalbara lösningar som bidrar till en hållbar tillväxt på en global
            marknad. Ett av dessa bolag är Hydroc Energy Storage AB , som
            arbetar med en ny teknologi för att spara värme från sommar till
            vinter i berggrunden. Ett annat är Lyllos Entertainment AB, vilket
            är en streamningstjänst som med maskininlärning anpassar filmer
            för hörsel- och synskadade. Ytterligare ett är Womni AB , en digital
            plattform där kvinnor på väg in i eller i klimakteriet gör ett
            självskattningstest som ger en individanpassad behandlingsplan
            och kontakt med specialister oavsett var i Sverige de bor.
          </note>
          <note>
            Som ledamöter före mig har pratat om handlar det även om koopera
            ­ tionens förutsättningar, om kvinnors företagande och om tillgång
            till det marknadskompletterande kapitalet. Det handlar om delningsekonomin
            – och om besöksnäringen. I Åre åktes de sista åken i söndags,
            när liftarna stängdes. Jag måste säga att jag lyfter på hatten
            åt Sveriges magiska skidorter, som har visat att det gick att
            hålla öppet på ett smittsäkert sätt. Det gjorde man genom att
            utveckla nya, digitala tjänster och genom att ha många värdar
            som hjälpte besökarna att göra rätt.
          </note>
          <note>
            Att hemestra och svemestra ökade i popularitet redan förra sommaren.
            Många är de svenska pärlor som sett en ökad inhemsk turism. Regeringen
            satsade tillsammans med Centerpartiet och Liberalerna mer resurser
            på Visit Sweden med uppdraget att även marknadsföra Sverige för
            svenskarna. Tillväxtverket har även fått resurser att satsa på
            den återhämtning som besöksnäringen behöver. Regeringen bereder
            en besöksnäringsstrategi.
          </note>
          <note>
            Betänkandet handlar också om viktiga företagsfrämjande åtgärder.
            Målet för näringspolitiken är ju att stärka den svenska konkurrenskraften
            och skapa förutsättningar för fler jobb i fler och växande företag.
            Och här, fru talman, har regeringen till exempel gett uppdrag
            till Tillväxtverket, Rise, alltså Research Institutes of Sweden,
            Digg, alltså Myndigheten för digital förvaltning , och Vinnova,
            alltså Verket för innovationssystem. Det är många förkortningar,
            och ibland vet jag inte om det hela blir förståeligare om man
            läser ut hela namnet. Uppdraget är dock att genomföra insatser
            som skapar förutsättningar för näringslivet att bli mer innovativt.
          </note>
          <note>
            Här vill jag nämna Vinnovas, Energimyndighetens och Formas satsning
            på de strategiska innovationsprogrammen, som nu gör att vi till
            exempel ser innovationstävlingen Infra Awards om hur Sveriges
            framtida transportinfrastruktur ska utvecklas både snabbare och
            mer hållbart. Samverkansprogrammen fortsätter även denna mandatperiod:
            Hälsa och life science, Näringslivets klimatomställning, Näringslivets
            digitala strukturomvandling och Kompetensförsörjning och livslångt
            lärande.
          </note>
          <note>
            Det är viktigt att säga att den nya klimatsmarta industrieran
            är här, och för mig som socialdemokrat är det ingen tillfällighet.
            Vi gick till val 2014 på att nyindustrialisera Sverige med en
            smart industristrategi, med en överenskommelse om energin så att
            industrin fick långsiktiga besked, med satsningar på infrastruktur
            som Norrbotniabanan, med satsningar på att muddra hamnar och med
            en godsstrategi för att flytta över gods från gummihjul till järnväg
            och sjöfart, liksom med ett kunskapslyft som nu innehåller hela
            ytterligare 153 900 utbildningsplatser.
          </note>
          <note>
            Detta är viktigt för företagens kompetensförsörjning. Det handlar
            om bostadspolitiska satsningar som har gjort att det byggts mer
            bostäder runt om i Sverige än under de senaste 30 åren, Industriklivet
            med Klimatklivet, statsministerns innovationsråd, samverkans program
            och strategiska innovationsprogram, två forsknings- och innovationspropositioner
            och bran ­ schernas färdplaner.
          </note>
          <note>
            Och nu händer det: batteriproduktion hos Northvolt i Skellefteå,
            fossilfri järnsvampsproduktion hos LKAB, Södras satsning på världens
            första biometanolanläggning, Volvo Cars tillverkning av elmotorer
            i Skövde, Synsam flyttar hem glasögonsproduktionen från Asien
            till Östersund och sköna gröna satsningar som görs av Hybrit,
            H2 Green Steel, Scania och Bombardier. Vi vill bli världens första
            fossilfria välfärdsland, och när vi tillsammans med näringen och
            forskningen kavlar upp ärmarna ska vi nå det målet.
          </note>
          <note>
            Med detta, fru talman, vill jag trots mängden av reservationer
            ändå säga att det är mycket som vi i den här kammaren är överens
            om när det gäller svensk företagsamhet. Det vore dock ännu bättre
            om vi klarade av att också stå för överenskommelser och att inte
            lämna de parlamentariska samtalen. Då tror jag att företagens
            vilja att investera skulle öka.
          </note>
          <note>
            Anf. 66 LARS HJÄLMERED (M) replik:
          </note>
          <note>
            Fru talman! Vi har haft ett år med en coronapandemi som har slagit
            jättehårt mot Sverige och resten av världen. Människor har blivit
            sjuka och dött, människor har blivit av med jobbet och företagare
            i Sverige har sett sina livsverk gå under.
          </note>
          <note>
            Det har beslutats om en hel del stöd från riksdagens sida i olika
            budgetbeslut. En del av dem har fungerat ganska väl. Jag har själv
            bakgrund i industrin och vet att permitteringsstödet överlag har
            fungerat rätt hyggligt. Exempelvis har AB Volvo haft all sin personal,
            nästan 20 000 personer, permitterad, för att sedan låta dem återgå
            i tjänst. Vi ser andra branscher som har drabbats väsentligt hårdare,
            där det har gjorts för lite, för dåligt och för sent från regeringens
            och stödpartiernas sida, inte minst om vi tittar på den viktiga
            besöksnäringen, handeln, kulturen och idrotten.
          </note>
          <note>
            Jag tror att vi framöver måste se till att staga upp detta ordentligt.
            Då finns konkreta förslag här i riksdagen både om att utveckla
            det så kallade omställningsstödet, alltså riktat mot de företagare
            som har tappat mest pengar, så att de kan få en hjälp framåt i
            krisen och att man inkluderar personalkostnader i ett utvecklat
            system, och om att sätta en tidsgaranti. Om en företagare har
            en komplett ansökan ska man garantera utbetalning inom fyra veckor.
            Man ska kombinera tidsgarantin med skärpta straff ­ bestämmelser
            för att komma åt de problem som har uppkommit i bakvattnet av
            stöden.
          </note>
          <note>
            Nu är det snart skarpt läge. Då är frågan: Kan Socialdemokraterna
            tänka sig att stötta dessa förslag från Moderaterna om ett nytt
            och utvecklat omställningsstöd respektive en tidsgaranti och skärpta
            straffbestämmelser?
          </note>
          <note>
            Anf. 67 ANNA-CAREN SÄTHERBERG (S) replik:
          </note>
          <note>
            Fru talman! Tack, ledamoten, för frågorna! Lars Hjälmered har
            helt rätt på många punkter. Detta är ju en situation som vi inte
            har haft innan, även om man kanske kan jämföra lite grann med
            finanskrisen, som vi har kunnat lära oss en del av.
          </note>
          <note>
            Under finanskrisen hade vi inte vare sig omställnings- eller
            omsättningsstöd. Vi hade inte hyresstöd. Vi hade inte korttidspermitteringsstöd.
            Vi hade inga stöd. Därför har man i den här krisen verkligen jobbat
            hårt för att rädda företag och jobb. 580 000 jobb inom korttidspermitteringsstödet
            är helt enormt. 400 miljarder i stöd har vi skattebetalare och
            den här kammaren beslutat om.
          </note>
          <note>
            Det är helt rätt: Man måste lära sig från gång till gång. Annars
            skulle dessa stöd naturligtvis ha funnits under finanskrisen,
            eller hur, Lars Hjälmered?
          </note>
          <note>
            Moderaterna har mycket riktigt lagt fram ett utskottsinitiativ
            som vi håller på att behandla. Det ska upp om fyra veckor. Problemet
            med Moderaternas förslag var att det inte stod någonting alls
            om kompletta handlingar. Det kom först lite senare. Jag tror att
            det var vid förra mötet, efter att vi hade diskuterat detta väldigt
            länge. Vi hade haft besök av fuskministern eller fuskpolisen,
            vad man nu vill kalla honom, Stefan Strömberg som talade om för
            oss att han inte tyckte att vi skulle införa ett sådant här stöd,
            för det kunde öka kriminaliteten.
          </note>
          <note>
            Men sedan ändrade sig Moderaterna och talar nu om kompletta ansökningar.
            Det är klart att man vill att det ska gå fort när ansökan är komplett.
            Jag ringde faktiskt till Tillväxtverket i går. Enligt dem tar
            det just nu fyra till sex veckor innan man får utbetalningen när
            ansökan är komplett. Vi börjar oss alltså närma oss den tid som
            Moderaterna efterfrågar.
          </note>
          <note>
            Anf. 68 LARS HJÄLMERED (M) replik:
          </note>
          <note>
            Fru talman! Det har varit klart för alla hela tiden att vad vi
            vill – och där har vi också stöd av andra partier och viktiga
            näringslivsorganisationer – är att man ska ge en tidsgaranti.
            Det är inte bara Moderaterna som för fram detta utan också viktiga
            branschorganisationer som Visita, Svensk Handel, Almega och Transportföretagen.
            Även fackliga organisationer, som Sveriges Ingenjörer, delar Moderaternas
            uppfattning.
          </note>
          <note>
            Inför en tidsgaranti för de kompletta ansökningarna, men se också
            till att komma åt den brottslighet som finns. Det är ett problem
            att regeringen inte har infört en särskild straffbestämmelse för
            brott som gäller korttidspermitteringsstöden. Jag hoppas att vi
            kan enas i detta framöver.
          </note>
          <note>
            Det har tagit för lång tid för drabbade företagare. Återigen
            är det alltså inte bara Moderaterna som säger detta. Fråga den
            viktiga besöksnäringen eller handeln och deras medarbetare! Det
            är omvittnat att det har kunnat ta månader från det att man har
            tappat mycket av sin omsättning och har fått säga upp personal
            till dess att man ens har kunnat ansöka hos Tillväxtverket eller
            Skatteverket.
          </note>
          <note>
            Detta har till och med gått så långt att näringsministern har
            blivit KU-anmäld och kommer att granskas konstitutionellt, inte
            för vad han har gjort utan för att han inte har gjort tillräckligt
            och på det sättet kanske inte ens har levt upp till budgetlagens
            bestämmelser om effektivitet och produktivitet.
          </note>
          <note>
            Det viktiga nu, tycker jag, är att vi ser till att staga upp
            stöden i det som jag hoppas är slutet av en coronapandemi för
            Sverige, så att det blir en livlina för viktiga företagare framåt
            och så att vi kan rädda restauranger, handlare och andra viktiga
            företagarverksamheter. Då behövs tidsgarantin när det gäller de
            kompletta ansökningarna, straffbestämmelserna och det utvecklade
            omställningsstödet, som inkluderar personalkostnader.
          </note>
          <note>
            Anf. 69 ANNA-CAREN SÄTHERBERG (S) replik:
          </note>
          <note>
            Fru talman! Jag förtydligar: I utskottsinitiativet står det att
            det ska betalas ut pengar efter fyra veckor oavsett om handläggningen
            är klar eller inte och att det sedan ska kontrolleras. Det har
            alltså förändrats under tiden, och vi håller fortfarande på och
            diskuterar det. Vi har till och med bjudit in Ekobrottsmyndigheten
            i morgon för att höra deras åsikt i frågan. Sedan kan vi ta upp
            den diskussionen. Men jag delar ledamotens åsikt att handläggningen
            och utbetalningarna ska ske skyndsamt. Precis som förvalt ­ ningslagen
            säger ska det ske skyndsamt. Vi måste rädda jobb och företag.
            Där delar jag verkligen ledamotens åsikt.
          </note>
          <note>
            Men sedan har jag en fråga. Det står ingenting om detta i det
            betänkande som vi egentligen ska diskutera i dag. Men vad som
            är företagsfrämjande eller vad som är det jag tror får företag
            att investera är långsiktighet – när de vet de långsiktiga spelreglerna.
            Därför kan jag bli lite orolig när Moderaterna lämnar sin egeninitierade
            Sverigeförhandling eller när de lämnar gängsamtalen, migrationssamtalen
            eller energiöverenskommelsen. Det skapar ingen långsiktighet,
            och det gynnar inte företagens investeringsvilja när de inte vet
            vad politiken vill och när man inte klarar av att stå upp för
            en överenskommelse.
          </note>
          <note>
            Anf. 70 TOBIAS ANDERSSON (SD) replik:
          </note>
          <note>
            Fru talman! Besöksnäringen är av allt att döma den del av näringslivet
            som drabbats allra hårdast under pandemin, vilket även Anna-Caren
            Sätherberg berörde i sitt anförande. Utländsk turism har nästan
            helt för ­ svunnit, och det tappet har inte kunnat vägas upp av
            den ökade inrikes ­ turismen, oavsett hur mycket vi slänger oss
            med termer som svemester eller hemester.
          </note>
          <note>
            Politiken har försökt att bistå näringen under denna prövande
            tid, men när man pratar med företrädare för branschen blir det
            tydligt att de är allt annat än nöjda med regeringens arbete på
            området. Stödåtgärder har dröjt. Stöd har inte betalats ut. Stödåtgärders
            utformning har varit krånglig, lätt att missförstå och så vidare.
          </note>
          <note>
            Kollar man vidare ser man att det i detta betänkande faktiskt
            finns en rad andra förslag som inte är direkt kopplade till krisstöden
            men som ändå skulle innebära betydande förenklingar för den berörda
            delen av näringslivet, alltså besöksnäringen.
          </note>
          <note>
            Det finns bland annat från Sverigedemokraterna förslag om avskaffat
            hotelltillstånd – hotelltillstånd innebär en onödig administrativ
            börda för småföretagen på området. Det finns förslag från oss
            om att de facto avskaffa danstillståndet, precis som riksdagen
            för länge sedan tillkännagav för regeringen att man skulle göra.
            Det finns från vår sida åsikter kring kraven på utformning av
            meny för att få servera alkohol – det är alltså ytterligare en
            administrativ börda för den berörda delen av näringslivet. Vi
            har förslag kring personalliggare och kassaregister i hotell-
            och restaurang ­ branschen och ett flertal andra konkreta åtgärder
            som inte bör ses som krisstöd men som ändå skulle kunna underlätta
            den framtida återhämtningen för en väldigt hårt pressad del av
            näringen.
          </note>
          <note>
            Varför följer inte Socialdemokraterna upp något av dessa förslag?
          </note>
          <note>
            Anf. 71 ANNA-CAREN SÄTHERBERG (S) replik:
          </note>
          <note>
            Fru talman! Tack, Tobias Andersson, för frågorna! Tobias Andersson
            har helt rätt. Restaurang- och besöksnäringen är faktiskt en av
            de mest re ­ geltunga branscher som finns. De ska förhålla sig
            till de kommunala, re ­ gionala och nationella bestämmelserna.
            Och det kan se olika ut när det gäller alkoholtillstånd i olika
            kommuner. Det är en tuff bransch – jag har jobbat i den i hela
            mitt liv. Och det finns väldigt mycket regler.
          </note>
          <note>
            Därför startade Sveriges Kommuner och Regioner tillsammans med
            Visita ett branschförenklingsprogram som heter Serverat. Vad jag
            har hört har det inte gått så bra som man hade hoppats. Många
            kommuner har inte deltagit. Då kanske man inte kan få den effekt
            man vill ha. Men jag delar verkligen uppfattningen att det finns
            mycket att göra.
          </note>
          <note>
            Nu står vi här i kammaren. Jag är inte regeringen. Jag är riksdagsledamot,
            precis som Tobias Andersson. Men regeringen har lovat att komma
            tillbaka med regelförenklingsmålen och annat, och näringsministern
            har gjort en regelförenklingsresa som borde innebära att man kommer
            tillbaka med förslag där.
          </note>
          <note>
            Jag delar alltså uppfattningen att det finns mycket att göra
            för att hjälpa besöksnäringen. Men det finns en fråga som ingen
            ännu har fått svar på. Jag tror att man verkligen stjälper restaurangnäringen
            om man höjer restaurangmomsen med 14 miljarder, som Sverigedemokraterna
            vill göra. Det tror jag sänker hela branschen.
          </note>
          <note>
            Anf. 72 TOBIAS ANDERSSON (SD) replik:
          </note>
          <note>
            Fru talman! Jag tackar för svaret. När det kommer till restaurangmomsen
            har det naturligtvis funnits olika åsikter kring hur effektiv
            sänkningen av densamma var. Om jag inte missminner mig fanns det
            kritik mot åtgärden också från socialdemokratiskt håll en gång
            i tiden, även om det kanske låter annorlunda i den här diskussionen.
            Men jag tycker att det är en fråga som vi internt i mitt parti
            bör se över inför höstens budgetprocess. Det kan jag tillstå.
            Den diskussionen kommer att äga rum.
          </note>
          <note>
            Men med det sagt finns det väldigt mycket inom det motionsbetänkande
            som vi nu debatterar som jag finner problematiskt för förutsättningarna
            för den svenska besöksnäringen. Och regeringen kanske någonstans
            är svaret skyldig när det gäller att det är så. Även om Anna-Caren
            Sätherberg själv tycks dela min problembild och erkänner den onödiga
            administrativa regelbörda som åligger besöksnäringen är det ju
            inte minst socialdemokratiska beslut som har lett fram till att
            vi nu har den situation vi har.
          </note>
          <note>
            Just målen för förenklingspolitiken, som Anna-Caren Sätherberg
            refererar till som någon form av förhoppning om en förändring
            på området, är ju faktiskt fördröjda och kommer förmodligen att
            implementeras först med ett års fördröjning. De skulle nämligen
            ha återfunnits i höstbudgetpropositionen från regeringens sida.
            Men de utelämnades. Man skyllde på pandemin trots att det är just
            nu under pandemin som vi behöver regelförenkling för att underlätta
            den framtida återstarten. Jag tycker faktiskt att det är en ganska
            dålig ursäkt från regeringens sida, utan att beskylla Anna-Caren
            Sätherberg personligen för densamma.
          </note>
          <note>
            Vi hade kunnat ha en avsevärt mer effektiv regelförenklingspolitik
            ifall regeringen hade tagit tag i dessa frågor. I stället låter
            man det rinna ut i sanden. Hittills har vi inte sett någonting
            från Förenklingsresan, och de förenklingspolitiska målen lyser
            med sin frånvaro. Det är regeringens fel. Hur svarar Socialdemokraterna
            på detta?
          </note>
          <note>
            Anf. 73 ANNA-CAREN SÄTHERBERG (S) replik:
          </note>
          <note>
            Fru talman! Jag försökte svara på frågorna i det tidigare anförandet,
            men jag kan ta det igen.
          </note>
          <note>
            Vad regeringen gjorde redan förra mandatperioden var att starta
            Serverat, som jag sa. Det gjorde myndigheterna tillsammans med
            Sveriges Kommuner och Regioner och tillsammans med Visita. Det
            handlade helt enkelt om: Hur ska vi få ned regelbördan? Det är
            en regelbörda i den här branschen. Den är väldigt regeltung.
          </note>
          <note>
            Jag sitter inte i regeringen, men man får väl tillstå att regeringen
            har haft ganska mycket att göra under pandemin, kanske speciellt
            på näringssidan. Det är många olika nya förslag och många olika
            nya stöd. Det är sådana stöd som Sverige aldrig har haft, sådana
            stöd som inte fanns under finanskrisen och sådana stöd som man
            helt enkelt nu har arbetat fram tillsammans med näringen. Vad
            behövs? Det är tur att man gjort detta. Annars vet jag, helt ärligt,
            inte hur det skulle ha sett ut.
          </note>
          <note>
            Detta har kanske tagit bort lite av den arbetskapacitet som annars
            hade funnits till annat. Men jag, som inte är regeringen, tror
            att vi kommer att få se regelförenklingsmålen inom en snar framtid.
            Det hoppas jag, helt enkelt.
          </note>
          <note>
            Anf. 74 JOAR FORSSELL (L) replik:
          </note>
          <note>
            Fru talman! I dag, den 5 maj, är det en historisk förgrundsgestalt
            för Socialdemokraterna som har födelsedag: Karl Marx.
          </note>
          <note>
            Vi har haft en diskussion tidigare här om kooperativt ägande.
            Marx var kritisk till det kooperativa ägandet; han tyckte egentligen
            att det var lite för ”sossigt”. Därför undrar man, fru talman,
            vad Socialdemokraterna tycker. John Stuart Mill, liberalen, var
            en stark förespråkare för det koope ­ rativa ägandet.
          </note>
          <note>
            Fru talman! Runt om i det här landet, utanför de största städerna
            och utanför de mest ekonomiskt växande regionerna, finns ganska
            många livskraftiga företag. Det är små och medelstora företag
            som går bra men som kanske inte går tillräckligt bra för att det
            ska komma någon riskkapitalist eller någon annan person och gå
            in som ägare och få en mycket hög avkastning. Men de går bra,
            så bra att de kan dela ut löner, göra nya investeringar och hålla
            de platser där de finns vid liv genom att helt enkelt skapa välstånd.
          </note>
          <note>
            Ett sätt som de här företagen skulle kunna fortsätta att leva
            på som livskraftiga bolag hade varit om det vore enklare för dem
            som jobbar där, arbetarna själva, att ta över ägandet när det
            inte finns någon annan ägare som vill gå in.
          </note>
          <note>
            Därför undrar jag så här på Marx födelsedag om Socialdemokraterna
            fortfarande lutar sig mot sina förgrundsgestalter och är kritiska
            till det ko ­ operativa ägandet. Eller har man närmat sig Liberalerna
            och John Stuart Mill och har egna förslag – och i så fall vilka
            – för att förenkla just för arbetarkooperativ att ta över livskraftiga
            företag som inte hittar andra alternativa ägare?
          </note>
          <note>
            Anf. 75 ANNA-CAREN SÄTHERBERG (S) replik:
          </note>
          <note>
            Fru talman och Joar Forssell! Jag kan inte svara på om det finns
            några exakta förslag framtagna om detta nu.
          </note>
          <note>
            Däremot skulle jag vilja prata lite grann om kooperationen. Även
            om Liberalerna känner en stark grund i den måste jag också säga
            att det finns väldigt mycket i arbetarrörelsen som har med kooperationen
            att göra.
          </note>
          <note>
            Om man lyssnar på kooperationen nu för tiden får man reda på
            att på de ekonomiska programmen i Sverige, vare sig man läser
            på Handels, på ekonomiprogrammet på Stockholms universitet eller
            någon annanstans, kan man inte någonstans läsa om kooperationen.
            Det finns alltså en brist.
          </note>
          <note>
            Jag tycker att det finns en brist även när vi utformar våra förslag
            och våra reformer. Vi tänker inte på kooperationen som en företagsform,
            och vi anpassar inte heller riktigt förslagen efter den.
          </note>
          <note>
            Jag är därför glad att Joar Forssell lyfter kooperationen. Jag
            tror att den har en väldigt stor möjlighet som företagsform nu
            efter pandemin att locka fler att starta kooperativa företag och
            göra saker tillsammans. Och kooperationen är stor redan som den
            är i dag. Den är enorm, fast man inte tror att det är så. Andelen
            medlemsägda företag och kooperation är enorm. Jag tackar helt
            enkelt för frågan.
          </note>
          <note>
            Anf. 76 JOAR FORSSELL (L) replik:
          </note>
          <note>
            Fru talman! Då vågar jag kanske inte hoppas på att bli bjuden
            på tårta här utanför av Socialdemokraterna för att fira Marx födelsedag.
          </note>
          <note>
            Om man tycker att det är intressant att göra det enklare för
            koopera ­ tionen kan man rösta på Liberalernas reservation 13,
            som handlar just om detta. Den handlar inte om att styra ekonomin
            till vissa bolagsformer, utan den handlar om att göra företagandet
            enklare. Det här handlar delvis just om de livskraftiga bolag
            runt om i landet som skulle kunna ägas koope ­ rativt.
          </note>
          <note>
            Fru talman! Jag har en annan fråga till Socialdemokraterna. I
            anförandet pratade Socialdemokraterna mycket om olika statliga
            program, olika stödformer och olika sätt som politiken ska gå
            in och understödja enskilda företagare eller enskilda branscher
            på.
          </note>
          <note>
            Vi vet från forskningen om hur företagsstöd funkar att det finns
            exempel på att det funkar. Men generellt, på en aggregerad nivå,
            blir företag som får stöd mindre effektiva men tar ut högre löner.
            Det verkar inte vara så att stöd generellt är ett bra sätt att
            skapa ett livskraftigt företagande. Tvärtom riskerar man att få
            den typ av företagande som man brukar kalla för bidragsentreprenörer.
          </note>
          <note>
            En sak som vi ofta lyfter är att det behövs regelförenklingar,
            alltså att politiken kanske ibland ska göra lite mindre och sluta
            stå i vägen så mycket för företagandet. Ett exempel på det, som
            vi har haft som förslag, är någon form av servicegaranti. Det
            innebär att man kan garantera att företagen får service och myndighetsbeslut
            inom en viss tid; annars ska de kunna få en ekonomisk kompensation.
          </note>
          <note>
            Fru talman! Min fråga är om Socialdemokraterna har haft egna
            förslag på till exempel en servicegaranti eller kan ge exempel
            på egna regelförenklingar man vill se.
          </note>
          <note>
            Anf. 77 ANNA-CAREN SÄTHERBERG (S) replik:
          </note>
          <note>
            Fru talman! Tack för frågan! Jag vill bara inte riktigt släppa
            koopera ­ tionen än, utan jag vill också tala om att det förra
            mandatperioden gjordes en typ av strategi i Näringsdepartementet.
            J ag vet inte riktigt hur den har landat eftersom jag lämnade
            näringsutskottet , m en det ska jag ta reda på, Joar Forssell!
          </note>
          <note>
            Socialdemokraterna är inte partiet som äter tårta, utan vi äter
            kanske … ja, jag vet inte vad vi äter. Men andra saker, helt enkelt.
          </note>
          <note>
            När det gäller Joar Forssells fråga om att man inte ska bry sig
            om företagen utan släppa dem fria måste jag säga att jag ibland
            står upp för byråkratin. Det kan handla om att vi vill se en klimatomställning,
            och det kan handla om att vi vill ha sjysta villkor för arbetstagare.
            Det kan handla om många saker som jag tycker är byråkratiskt viktiga.
          </note>
          <note>
            Så uppstår oftast regler – genom att man helt enkelt vill någonting
            och vill få fram någonting. Men sedan kan det också finnas väldigt
            många onödiga regler, och dem måste man ta bort. Man kan inte
            bara addera, utan man måste också se att vissa regler har tjänat
            ut. Det är klart att man hela tiden från myndigheternas sida jobbar
            med det.
          </note>
          <note>
            Jag tror också att kommunerna jobbar mycket med det här och är
            väldigt duktiga. De har också mer av servicegarantier – precis
            det som Joar Forssell efterfrågar – för byggnadslov och för andra
            tillstånd som företagare söker. I kommunerna är man naturligtvis
            också mycket närmare företagaren, och det är väldigt många regler
            som är på kommunal basis. Jag tror att kommunerna gör ett jättebra
            jobb med servicegarantier.
          </note>
          <note>
            Jag vill också bara säga att det verkar bo en liten socialist
            i alla just under den här tiden med pandemin. Vi hör uttalanden
            från partier om Telia och vad de ska göra, och vi ser alla möjliga
            saker. Det verkar som att i en pandemi är det socialdemokratin
            vi litar på.
          </note>
          <note>
            Anf. 78 KAROLINA SKOG (MP):
          </note>
          <note>
            Fru talman! Det senaste året har för hela världen, inte minst
            i näringspolitiken, varit som inget annat. Det har präglats av
            en osäkerhet. Alla som har varit i närheten av näringspolitik
            vet att vad företagare efterfrågar från oss politiker är förutsägbarhet,
            och det har vi inte kunnat bjuda på det senaste året. Många företagare
            har haft sömnlösa nätter på grund av läget och på grund av denna
            osäkerhet.
          </note>
          <note>
            Men, fru talman, det senaste året har också präglats av en beslutsamhet
            – en beslutsamhet hos företagare som har hållit fast vid sitt
            företag, gjort anpassningar efter anpassningar och kämpat. Det
            är också en beslutsamhet i det politiska systemet där vi över
            blockgränserna och gemensamt i riksdagen har arbetat hårt för
            att få fram stöd som tidigare inte har funnits. I raketfart har
            nya stöd tagits fram. Myndigheter har arbetat oerhört hårt för
            att ställa om sin verksamhet och växla upp för att kunna leverera
            på det som vi har tagit fram i politiska reformer.
          </note>
          <note>
            Detta har inte i alla delar och varje dag varit till fyllest.
            Det, fru talman, beror mycket på att vi har skapat och sprungit
            samtidigt.
          </note>
          <note>
            En typ av stöd, korttidspermitteringen, fanns i stora drag klar
            före pandemin. Det ska vi vara glada för i dag. Detta stöd var
            anpassat för industrins förutsättningar. Industrin var mycket
            drabbad i början av krisen. Men ju längre krisen gick har andra
            företag, inte minst inom besöksnäringen och de kontaktnära företagen,
            drabbats hårt. För dem fanns det inget färdigt stöd att ta från
            hyllan, utan det fick skapas. Där har det också varit större praktiska
            svårigheter att få det helt rätt och att få ut det.
          </note>
          <note>
            Fru talman! Jag tycker att den som försöker måla upp en ensidig
            bild av detta år måste kunna se flera saker. Det finns företagare
            som har väntat oacceptabelt länge på sina stöd. Samtidigt är det
            så att den insats som har gjorts från regeringen och från våra
            myndigheter är imponerande.
          </note>
          <note>
            Om man jämför med den aktivitet som var under finanskrisen är
            skillnaderna oerhört stora i fråga om mängden stöd och kapaciteten
            när det gäller att få ut stöd. Olikheterna är slående. Vi ska
            – det är en viktig poäng – lära oss av finanskrisen och inte göra
            som den borgerliga regeringen gjorde, som avvecklade dessa stöd
            alldeles för snabbt. Vi måste hålla i och hålla ut även i den
            delen och se till att ekonomin verkligen kommer på plats.
          </note>
          <note>
            Fru talman! När vi siktar framåt längtar vi på många sätt tillbaka
            till det som vi hade. Men jag och Miljöpartiet tycker också att
            vi i denna kris ska kunna längta till någonting som är bättre.
            Vi ska inte gå tillbaka till det normala i alla delar, utan vi
            ska göra en grön omstart av svensk ekonomi.
          </note>
          <note>
            Vi har två andra kriser som också pågår. Klimatkrisen och krisen
            för naturen behöver också stora krisinsatser. Och vi gör klokt
            i att kombinera dem.
          </note>
          <note>
            Det syns också väldigt tydligt i de satsningar som görs att vi
            har identifierat investeringar och satsningar där vi kan kombinera
            stärkande av svenska företag – stärka deras möjligheter att skapa
            nya jobbtillfällen – med krafttag inte minst vad gäller klimatkrisen.
            En del är det breddade I ndustriklivet.
          </note>
          <note>
            Fru talman! Man kan mäta framgång i fråga om olika typer av politiska
            initiativ på lite olika sätt. Men en indikator är när politiker
            av alla färger springer med selfiepinnen och jagar en del av framgången.
            Industriklivet är ett sådant. Har inte alla varit i Gällivare
            och sugit åt sig av den framgång som sker där nu när svensk stålindustri
            siktar på att göra stål utan kol? Helt oberoende av om man har
            varit för eller emot de stöd som gör denna satsning möjlig är
            man där nu, för nu är det en framgångssaga.
          </note>
          <note>
            Denna satsning på stål utan kol och den gröna industrirevolution
            som sker i Norrland hade inte skett utan det av Miljöpartiet initierade
            stödet Industriklivet, som vi nu breddar eftersom det är framgångsrikt
            – det funkar. Vi får både klimateffekt och jobbeffekt, och det
            är fantastiskt roligt att se. Och visst inbjuder jag alla att
            vara med och dela på glädjen. Men det är bra för väljarna att
            komma ihåg vem det var som kom på idén, och det var Miljöpartiet.
          </note>
          <note>
            När vi siktar framåt ska vi också stärka den cirkulära ekonomin
            och delningsekonomin. Här behöver vi bli bättre. Jag är nämligen
            övertygad om att framtiden i många svenska företag ligger i att
            de fortsätter att vara aktiva och innovativa i de delar där Sverige
            är bra på miljöteknik. Men vi får inte gå omkring och vara så
            stolta att vi låter andra länder springa om oss. Vi måste fortsätta
            att ha en hög innovationstakt.
          </note>
          <note>
            När vi arbetar med företagsstöd finns det en del där jag menar
            att det finns skäl att vara självkritiska. Utredningen om livsinkomster,
            som har tittat på mäns och kvinnors ekonomi genom hela livet,
            har kunnat konstatera att de stöd som staten och det offentliga
            ger till företagande är långt ifrån jämställda. Män får mer stöd,
            och inte minst får män mer stöd för sådant som gör att de själva
            kan bli rika. Detta är allvarligt. Fördelningen av och tillgången
            till kapital bland män och kvinnor i Sverige är oroande. Det är
            mycket stora skillnader mellan män och kvinnor i Sverige när det
            gäller hur mycket kapital de har tillgång till. Det innebär också
            att alldeles för få kvinnor har ett fuck off-kapital som gör att
            de kan känna sig trygga med att i varje stund kunna lämna en livssituation
            som inte är bra. Det måste vara ett politiskt mål att alla kvinnor
            faktiskt kan ha det, så att de kan lämna en situation som är dålig
            för dem.
          </note>
          <note>
            Vi har en möjlighet i de offentliga system som stöttar företag
            att se till att de gynnar män och kvinnor på samma sätt, så att
            både män och kvinnor får möjlighet att starta företag och får
            möjlighet att bygga upp ett kapital och bli rika. Där är vi inte
            i dag. Det behöver vi ändra på.
          </note>
          <note>
            När jag tittar framåt ser jag att det är viktigt att vi förmedlar
            framtidshopp och framtidstro. Jag är övertygad om att vi gör det
            bäst genom att kroka arm med svenska företag. Det är det som är
            den svenska framgångsfaktorn – samarbete mellan politik och näringsliv
            och att ta sig an svåra framtidsfrågor som klimatfrågan och krisen
            för naturen och den biologiska mångfalden. Då kan vi göra det
            och främja svenska företag, skapa svenska jobb och skapa framtidstro
            samtidigt. Det är fullt möjligt.
          </note>
          <note>
            Med detta vill jag yrka bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 16 Energipolitik
          </note>
          <note>
            Näringsutskottets betänkande 2020/21:NU21
          </note>
          <note>
            Energipolitik
          </note>
          <note>
            föredrogs.
          </note>
          <note>
            Anf. 79 LOTTA OLSSON (M):
          </note>
          <note>
            Fru talman! Jag vill börja med att yrka bifall till reservation
            1 om mål om en fossilfri elproduktion.
          </note>
          <note>
            Energiområdet är brett. Det visar inte minst detta betänkande,
            som omfattar hela 170 motioner. Energipolitiken är central inte
            bara för energiproducenter och företagskonsumenter. Energipolitiken
            finns ända in i tvättstugan och alltmer i våra privata garage.
          </note>
          <note>
            Vi har en lång framgångsrik historia med att ligga i framkant
            inom energiproduktionen i Sverige, ända från bergshanteringen
            i en mer industriell form via industrialiseringens start och utbyggnaden
            av vatten- och kärnkraft. Det är inte utan möda och kreativitet
            som Sverige har gått från att vara ett av Europas fattigaste länder
            till att i dag vara ett av EU:s mest välbeställda.
          </note>
          <note>
            Men detta, fru talman, har aldrig varit utan uppoffringar. All
            energi har sitt pris. Därför är det också viktigt att vara resurseffektiv
            med energin och inte förslösa resurserna.
          </note>
          <note>
            Vi vet vilka stora naturvärden man fick betala med då man byggde
            ut vattenkraften, och vi vet vilka stora landområden som har tagits
            i anspråk för enorma luftledningar från energiproduktion till
            konsumtion. Och vi har ännu inte börjat med skrotningen av gamla
            vindkraftverk. Detta kommer inte heller att ske utan att resurser
            tas i anspråk. Verken ska helst producera energi så fort det blåser,
            annars förslösar vi en resurs.
          </note>
          <note>
            Fru talman! Det är inte en självklarhet att det alltid kommer
            att vara så att vi är framgångsrika som nation. Ekonomisk stabilitet
            och tillväxt kräver hela tiden nya innovationer och lösningar
            på problem.
          </note>
          <note>
            För oss moderater vilar en stark energipolitik på några grundläggande
            värderingar. Vår energiproduktion ska vara miljö- och klimatvänlig.
            Vår el ska vara leveranssäker – man ska kunna lita på att den
            finns då den behövs. Den ska produceras på ett teknikneutralt
            sätt, och priserna på vår el ska vara konkurrensmässiga och gynna
            jobb och utveckling i Sverige, så som alltid varit fallet. Målet
            ska vara en fossilfri elproduktion som man också vill investera
            i.
          </note>
          <note>
            Fru talman! Därför är det nu djupt beklagligt att sittande energiminister
            Ygeman har fastnat i utredningar som aldrig blir klara och beslut
            tagna i riksdagen som aldrig verkställs – som beslutet om att
            återkomma om leveranssäkerhetsmål och hur dessa ska uppnås. Dessa
            mål är ytterst viktiga för jobben och för utvecklingen av våra
            företag i Sverige.
          </note>
          <note>
            Vidare måste forskning komma på plats så fort som möjligt. Här
            väntar vi fortfarande på forskningspropositionen, och tiden går.
          </note>
          <note>
            Fru talman! Det är genom forskning och utveckling vi kommit så
            långt som vi har i Sverige vad avser miljö- och klimatmålen. Våra
            företag är på tå och tar till sig de senaste forskningsrönen;
            det gynnar oss alla.
          </note>
          <note>
            Det är också djupt beklagligt att regeringen förhalar beslut
            om slutförvar för kärnavfall i Forsmark, ett beslut som behöver
            tas före sommaren. Om det inte tas riskerar vi driftsstopp om
            något år, då lagren av kärnavfall är fulla.
          </note>
          <note>
            Fru talman! Vi är ett innovativt land, ett av de mest innovativa
            i värl ­ den. Om vi från staten tillhandahåller bra riktlinjer
            och snabba beslutspro ­ cesser i politiken händer mycket på energisidan
            i våra företag. Därför är det viktigt att också forskning om och
            tillstånd för nya, moderna kärnkraft ­ verk kommer på plats. Ska
            man våga investera i klimatsmart, leverans ­ säker energiproduktion
            som kärnkraft behöver regelverken komma på plats.
          </note>
          <note>
            Fru talman! Vi måste bättre tillse att de olika energislagen
            har liknande förutsättningar ekonomiskt, för bästa ekonomi i energisystemet.
            Det är vår plikt mot svenska företag och privatkonsumenter.
          </note>
          <note>
            Energipolitiken är mångfasetterad. Här finns gamla energikällor,
            som vatten och kraftvärme, men också nya, som solenergi och ny
            kärnkraft. Ska vi klara klimatutmaningen behöver vi dem alla.
            Det händer mycket på energiområdet, och dagens sanningar är inte
            med säkerhet morgondagens.
          </note>
          <note>
            Därför gäller det också för oss från politiken att vara på tå
            för att inte allvarligt bromsa eller förhindra utvecklingen. Ingen
            energikälla som är fossilfri förtjänar att behandlas styvmoderligt
            – det har varken vi eller klimatet råd med.
          </note>
          <note>
            Anf. 80 MATTIAS BÄCKSTRÖM JOHANSSON (SD):
          </note>
          <note>
            Fru talman! Jag vill inledningsvis yrka bifall till reservation
            11 i betänkandet.
          </note>
          <note>
            Energipolitiken handlar i allt högre grad om elförsörjning och
            effekt ­ frågor, framför allt när bransch efter bransch nu ska
            ställa om till fossil ­ frihet genom elektrifiering, även exempelvis
            transportsektorn. Detta ger många möjligheter för Sverige, där
            vi historiskt har varit duktiga på energi ­ teknik och legat väldigt
            långt fram.
          </note>
          <note>
            Detta gör också att bedömningarna kring den framtida elförbrukningen
            nu tar fart ordentligt. Energimyndigheten kom nyligen med sin
            rapport om framtidens energisystem, där det estimeras att vi kommer
            att ha en kraftigt ökad elanvändning i samtliga scenarier fram
            till 2050. Dessa bedömningar ligger i linje med vad näringslivet
            själva har räknat med; man har sedan tidigare sagt att elförbrukningen
            kommer att öka med minst 60 procent fram till 2045. Detta har
            man på senare tid skruvat upp ytterligare.
          </note>
          <note>
            När man nu vill ta detta nästa steg ser det tyvärr mer problematiskt
            ut, av flera skäl. Vi ser att elen i mindre utsträckning produceras
            när behovet finns, vilket har lett till att vi under hela det
            rödgröna regeringsinnehavet har kunnat se en försämring i kraftbalansen
            vintertid. Vi blir mer beroende av import från våra närliggande
            länder, vilket är en följd av nedläggningen av framför allt kärnkraft
            och kraftvärme. Detta gör oss på sikt mer beroende och ökar även
            indirekt vårt beroende av kolkraftverk.
          </note>
          <note>
            Utöver detta har vi efter nedläggningen av reaktorer vid Ringhals
            kunnat se att vi får problem med stabiliteten i kraftsystemet
            även under sommarmånaderna, något som under föregående år gjorde
            det lönsamt att elda med tjockolja i Sverige för att klara vår
            elförsörjning. Samtidigt fick man upphandla drift av kärnkraftsreaktorn
            Ringhals l, vilket var möjligt under föregående sommar men inte
            kommer att vara möjligt nu till sommaren. Då får vi i stället
            förlita oss på eldning av tjockolja vid kraftverket i Karlshamn.
          </note>
          <note>
            Jämte detta slits landets norra och södra delar isär prismässigt.
            Det har aldrig varit så stora prisskillnader sedan Sverige delades
            in i fyra prisområ ­ den, något som också är en direkt följd av
            att planerbar kraftproduktion har lagts ned i södra Sverige och
            av att kapaciteten i elnäten inte räcker till.
          </note>
          <note>
            I sommar kommer Svenska kraftnät dessutom att begränsa överföringskapaciteten
            till och från de mellersta och södra delarna av landet. I praktiken
            innebär detta att marginalerna i elsystemet minskas ytterligare
            och att marknaden inte får tillgång till ledningarnas fulla kapacitet.
            Detta kommer återigen att leda till stora prisskillnader – elpriserna
            kan bli upp ­ emot dubbelt så höga i södra Sverige.
          </note>
          <note>
            Varningssignalerna till politiken har funnits hela tiden. I den
            senaste kraftbalansrapporten från Svenska kraftnät konstateras
            följande:
          </note>
          <note>
            ”Nedläggning av kärnkraften och eventuell kraftvärme leder till
            en ökad risk för effektbrist. Därtill blir systemet mer svårplanerat
            då variatio ­ nerna i tillgänglig effekt ökar med en större andel
            väderberoende produk ­ tion, och driftprognoser blir mer osäkra.
            Det är dessutom alltmer sannolikt att flera länder har ansträngd
            effektsituation samtidigt om vädret är kallt och vindförhållandena
            är dåliga över ett stort geografiskt område samtidigt. Då blir
            importmöjligheterna för Sverige begränsade.”
          </note>
          <note>
            Jag tycker, fru talman, att det är svårt att komma runt det faktum
            att utvecklingen inte går framåt på detta område utan snarare
            gått och fortsätter att gå bakåt.
          </note>
          <note>
            Ska man bryta denna utveckling behöver ett flertal övergripande
            grepp tas på det energipolitiska området. Sverige behöver byta
            mål för energipolitiken från att energin ska vara förnybar till
            att ta sikte på fossilfrihet. Detta är nödvändigt för att få till
            ett fungerande kraftsystem men framför allt för att harmonisera
            det arbete som sker inom miljö- och klimatområdet. Då har man
            inte råd att utesluta en fossilfri kraftkälla, som dessutom är
            vår näst största.
          </note>
          <note>
            Sverige behöver ett mål för leveranssäkerheten för att även i
            framtiden säkerställa att vårt kraftsystem kännetecknas av en
            hög elkvalitet och god driftssäkerhet. Ett sådant mål bör fastslås,
            som den förda politiken ska sträva efter att uppnå. Detta är också
            något som riksdagen redan har beslutat om, men regeringen har
            fortfarande inte återkommit med detta till riksdagen utan väljer
            att dra det i långbänk.
          </note>
          <note>
            Ska vi ligga i framkant på det energitekniska området är det
            angeläget att vi bedriver relevant forskning om alla fossilfria
            energikällor. Riksdagen har sedan tidigare beslutat att även detta
            ska ske, vilket öppnar för ett tydli ­ gare mandat för kärnteknisk
            forskning. Det har också lett till att rege ­ ringen i regleringsbrevet
            för Energimyndigheten har uppdaterat instruk ­ tionen. Vi kan
            se att bara denna förändring och detta förtydligande har lett
            till ett intresse för kärnteknisk forskning, och en ansökan finns
            nu på myn ­ dighetens bord om att på sikt uppföra en forskningsreaktor
            i Oskarshamn med ett nytt reaktorkoncept.
          </note>
          <note>
            Den utveckling som sker inom kärnkraften går främst mot det man
            kallar små modulära reaktorer, förkortat SMR. Här finns det regulatoriska
            hinder, främst i att de endast får uppföras på tre platser i Sverige.
            På dessa tre platser är det staten som äger och driver sju av
            tio möjliga ersättningsreaktorer. Från regeringens sida har man
            sedan tidigare motsatt sig att ersätta dessa reaktorer eller att
            sälja dem vidare. Detta blir ett stort hinder sett till den utveckling
            som håller på att ske runt om i världen när det gäller SMR-reaktorer.
            Dessa har en stor fördel i och med att de är små och kan placeras
            där behovet finns. Men då måste lagstiftningen i Sverige ändras
            för att möjliggöra att ta till sig den teknikutveckling som sker.
          </note>
          <note>
            Vi har brister i överföringskapaciteten på samtliga nivåer, vilket
            verkligen är ett kritiskt problem. Ledtiderna är fortsatt så långa
            som uppemot tio till tolv år innan man kan få nya ledningar på
            plats. Dessa ledtider gör att elektrifieringen riskerar att inte
            få fart, och de hindrar den samhällsutveckling vi alla vill se.
          </note>
          <note>
            Nu har Nätkoncessionsutredningens förslag till slut hamnat på
            riksdagens bord. Detta har tagit flera år och bör enbart ses som
            ett första steg för att kunna kapa väntetiderna ytterligare. Jämte
            detta har vi ett behov av att se över elnätsregleringen för att
            den i högre grad ska kunna premiera och öppna för innovation med
            tydligare incitament till investeringar kopplat till att stärka
            driftssäkerheten om vi långsiktigt ska kunna säkerställa tillförlitliga
            elleveranser till konkurrenskraftiga priser.
          </note>
          <note>
            Under alltför lång tid har elmarknaden, som enbart baserar sig
            på priset på energi, satts ur spel på grund av politisk klåfingrighet
            där man jobbat med ensidiga subventioner till uteslutande väderberoende
            kraftslag. Vi ser att konkurrenskraften måste stärkas för den
            planerbara kraftproduktionen, som vattenkraft, kärnkraft och kraftvärme.
            Detta är kraftslag som bidrar med fler nyttor än bara energileveranser
            och systemtjänster som är viktiga för att hela kraftsystemet ska
            kunna fungera men som man i dag inte får betalt för över huvud
            taget.
          </note>
          <note>
            Här behövs en marknadsöversyn för att få till ett mer kostnadseffektivt
            elsystem som långsiktigt kan bidra till att säkerställa ett robust
            och leveranssäkert kraftsystem för både hushållen och näringslivet.
            Energipolitiken måste ha just ett systemperspektiv för produktion
            och överföring, med fokus på kostnadseffektivitet.
          </note>
          <note>
            Fru talman! Ska Sverige lyckas med elektrifieringen kan vi inte
            ha en politik som inte kan eller vill säkerställa att el finns
            under årets alla timmar. Det är en förutsättning att så är fallet.
            Energipolitiken kan inte fortsatt dikteras av olika partiers ideologiska
            skygglappar.
          </note>
          <note>
            Anf. 81 RICKARD NORDIN (C):
          </note>
          <note>
            Fru talman! Det svenska elsystemet är på många sätt fantastiskt.
            Vi har fasat ut de fossila bränslena och står nu inför en revolution
            med dramatiskt ökad elanvändning. I energisystemet som helhet
            finns en hel del fossila bränslen kvar, inte minst i transportsektorn.
            För att fasa ut dessa har Cen ­ terpartiet genomdrivit exempelvis
            en reduktionsplikt för både väg och flyg, där vi nu också är med
            och höjer ambitionsnivån.
          </note>
          <note>
            Jag vill ta min utgångspunkt just i transportsektorn. För att
            förverkliga omställningen och fasa ut de fossila bränslena helt
            finns det tre saker som framför allt måste till.
          </note>
          <note>
            För det första måste de fossila subventionerna inom EU, som uppgår
            till uppemot 200 miljarder euro per år, helt enkelt fasas ut.
            Att utsläppshandeln nu når rekordnivåer är en bra start, men mer
            måste till.
          </note>
          <note>
            För det andra måste biobränsleproduktionen mångfaldigas. Ska
            vi kla ­ ra att fylla tanken på de bilar, fartyg, bussar, tåg
            och flygplan som redan finns och som tämligen länge kommer att
            fortsätta rulla ut på fabriksgolven måste vi ersätta de flytande
            drivmedel som i dag är fossila med förnybara substitut.
          </note>
          <note>
            För det tredje måste elektrifieringen påskyndas. Det är allvarligt
            att regeringen drar benen efter sig när det gäller utbyggnaden
            av laddinfrastruktur. Vi vet att det största hindret för att köpa
            en elbil är just laddningen. Vi vet också att en av fem som har
            köpt en elbil slutar att köra elbil därför att man inte får till
            laddning i eller nära hemmet.
          </note>
          <note>
            När det gäller de fossila subventionerna finns det ett antal
            förslag på gång i Sverige för att hantera dem vi har kvar. Vi
            har gjort ett bra arbete under mandatperioden med en grön skatteväxling
            där vi fasar ut subven ­ tioner till fossilt – bland annat på
            gruvdiesel – och ersätter detta med sänkt skatt på arbete och
            företagande.
          </note>
          <note>
            När det gäller biobränslena behöver vi seriösa satsningar både
            på forskning och på nya produktionsanläggningar. Vi har sett till
            att Energimyndigheten har fått ett uppdrag att titta på nya styrmedel.
            Detta är någonting som Centerpartiet självklart kommer att prioritera
            högt. Det är viktigt inte bara för klimatomställningen utan också
            för Sverige som industrination. Det handlar om jobb och företagande
            i Sverige och om miljarder som vi kommer att slippa investera
            i andra länder för att få hit fossila bränslen. På köpet får vi
            jobb och företagande runt om i hela landet, inte minst på landsbygden,
            där vi också har råvarorna.
          </note>
          <note>
            Dessutom minskar vi sårbarheten. Precis som talmannen, som sitter
            i utrikesutskottet, själv vet är Ryssland vårt största säkerhetspolitiska
            hot. Att vi i dag är beroende av rysk olja för att tanka svenska
            Jasplan är ju helt orimligt. Vi vet att det svenska flygvapnet
            kan köra på biodrivmedel, och då borde man såklart också göra
            det.
          </note>
          <note>
            När det gäller elektrifieringen finns det tre viktiga spår som
            jag skulle vilja lyfta fram: elektrifieringen av själva fordonsflottan,
            elektrifieringen av industrin och säkerställandet av tillgången
            på el, effekt och kapacitet.
          </note>
          <note>
            För att börja med laddstolparna och tillgängliggörandet av elen
            till fordonsflottan har Centerpartiet sett till att regeringen
            avsätter pengar för att täcka upp vita fläckar runt om i landet.
            Detta är bra för att fler ska kunna få till laddningen när de
            är ute och reser.
          </note>
          <note>
            Vi har också sett till att det finns ett grönt avdrag som, precis
            som rot ‑ eller rutavdraget, gör att man får ett avdrag direkt
            på fakturan när man sätter upp en laddstolpe vid hemmet.
          </note>
          <note>
            Men tyvärr finns det också ett antal beslut där regeringen inte
            har levererat. Redan 2016 skickade Energimyndigheten en hemställan
            till reger ­ ingen om att belysningsnätet borde få användas för
            att sätta upp laddpunkter. Det handlade om lyktstolpar som blir
            laddstolpar. Detta är möjligt re ­ dan i dag, och det har genomförts
            försök. Lagstiftningen finns dock inte på plats. Det krävs enkla
            förordningsändringar. I London har man gjort detta – redan förra
            året fanns det 1 700 sådana laddpunkter, och fler byggs.
          </note>
          <note>
            Det är helt enkelt oacceptabelt att man dessutom på riksdagens
            bord har lagt en proposition som vi snart ska hantera där utredningen
            föreslog just dessa förändringar men där man inte har tagit med
            dessa förslag.
          </note>
          <note>
            Det handlar också om saker som behöver göras på ren myndighetsnivå.
            Lantmäteriet har fortfarande otydliga regler för hur laddning
            i samfälligheter ska ske. Detta är regelkrångel som behöver hanteras.
            Det är 1,1 miljon bostäder som tillhör samfälligheter. Detta är
            en av de frågor som människor kommer till mig med mest: Hur ska
            vi göra i vår samfällighet? Det är orimligt att det fortfarande
            inte finns tydliga regler för detta.
          </note>
          <note>
            Slutligen: Ett alexanderhugg kring utbyggnaden av laddstolpar
            skulle vara att göra så som man har föreslagit i Norge, nämligen
            att ingen ska kunna neka dig att sätta upp en laddstolpe om du
            gör det på egen bekostnad. Du får själv dra fram elen och sätta
            upp stolpen, men om du vill göra det och ser till att du också
            betalar för det ska det inte kunna nekas av en samfällighet eller
            en styrelse i en bostadsrättsförening.
          </note>
          <note>
            Detta var kanske nog om transportsektorn. Vi ser också hur elektrifieringen
            tar över alltmer i industrin. Det kan vara i direkt form genom
            ökad elanvändning, men allt oftare sker det indirekt via vätgas
            eller andra gaser som kan framställas med hjälp av el som insatsvara.
            Detta är en mycket välkommen utveckling som också kan hjälpa till
            att balansera hela vårt elsystem, och det måste staten fortsätta
            att stödja.
          </note>
          <note>
            Stora teknikskiften kräver omfattande investeringar. Det är därför
            Centerpartiet har drivit på för att bredda Industriklivet. Det
            är också bra att minska den politiska risken.
          </note>
          <note>
            Här krävs såklart också kortare tillståndsprocesser. Det är helt
            orimligt att staten sitter på många av de lösningar som man själv
            vill ha.
          </note>
          <note>
            Det är också viktigt att inte fastna i vissa tekniker. Det blir
            lätt så att vi pratar om elektrolys hela tiden när vi pratar om
            vätgas. Men det finns andra tekniker, till exempel plasmaförgasning
            som det svenska Plagazi har ut ­ vecklat och patenterat. Det är
            en fantastiskt spännande teknik som också skulle minska elbehovet.
          </note>
          <note>
            Olika scenarier ger olika svar. Men en sak är säker: Det svenska
            elbehovet förväntas öka. Industrin i norr, med uppemot 1 000 miljarder
            i investeringar, är ett tydligt exempel på det. Den affärsmässiga
            och kostnadsmässiga anledningen till att man gör detta i norr
            är att där finns tillgång till mycket el, ren el och förnybar
            el. Hela detta affärs-case bygger på just detta.
          </note>
          <note>
            Vi behöver också se till att regeringen levererar mer av denna
            vara, inte direkt genom att själv bygga men genom att se till
            att undersökningstillstånd kommer på plats. Det är helt orimligt
            att vi nu ser ut att missa ytterligare en säsong av undersökningar
            av botten, bland annat i Östersjön och på västkusten, därför att
            regeringen inte kan fatta beslut om tillstånd där myndigheterna
            redan sagt sitt.
          </note>
          <note>
            Det är också orimligt att Försvarsmakten inte levererar på de
            regleringsbrev som regeringen har gett dem och som Centerpartiet
            har varit med och förhandlat fram. Där behöver regeringen och
            försvarsministern prata mycket tydligare och allvar med Försvarsmakten
            för att se till att elproduk ­ tion kan komma på plats. Också
            industrietableringar som Hybrit har drabbats av Försvarsmaktens
            stoppregler.
          </note>
          <note>
            Vi behöver också bli mycket tydligare när det kommer till artskyddsdirektivet.
            Det dör betydligt fler fåglar på grund av sådant som katter ,
            fönsterrutor och inte minst tåg än vad det gör på grund av vindkraft.
            Trots det är det ingen som är emot vare sig tågen eller fönsterrutorna.
            Om vi inte stoppar det här kommer vi att få större problem och
            inte klara vår klimatutmaning.
          </note>
          <note>
            Slutligen, fru talman, är vattenkraften det som oroar mig allra
            mest just nu. Det svenska energisystemets kronjuvel är hotad.
            Riskerna med taxonomin är en vindpust vid en jämförelse. Vattenmyndigheterna
            har nu precis avslutat sina förhandlingar och samråd som visar
            att man är i en väldigt osäker sits. Vi vet att det inte kan sammanfattas
            på något annat sätt än katastrof. Underlagen är gamla och schablonmässigt
            framtagna och ligger långt över de uppskattade kostnader och förväntade
            energiförluster som har beräknats tidigare. Det är helt oacceptabelt.
          </note>
          <note>
            Lagstiftningarna och de politiska övervägandena är glasklara:
            Vi ska nyttja de möjligheter vi har att behålla svensk vattenkraft,
            storskalig som småskalig. Vattenmyndigheternas underlag går precis
            på tvärs med detta och kan inte klassas som något annat än ett
            stort fiasko.
          </note>
          <note>
            Vi vet att vi undantar alldeles för lite vattendrag från åtgärder
            i Sverige jämfört med EU-genomsnittet. Det är en femtedel, hälften
            av vad grannländerna gör, och bara en tiondel av vad man gör i
            Tyskland. Att svenska myndigheter fortfarande ignorerar möjligheten
            att ge undantag är helt orimligt.
          </note>
          <note>
            Nu behöver regeringen agera. Centerpartiet trycker på och kommer
            att agera, både i riksdagen och i samtal, för att se till att
            den lagstiftning som vi klubbar här i kammaren och som vi är överens
            om i energiöverenskommelsen också genomförs.
          </note>
          <note>
            Jag yrkar därför bifall till vår reservation nummer 29. Men det
            kommer inte att sluta där. Vi kommer att agera på ytterligare
            sätt.
          </note>
          <note>
            Det finns slutligen, fru talman, många möjligheter i vårt energisystem.
            Vi kan leda utvecklingen och ställa om i den gröna omställningen.
            Då krävs det att regeringen vågar ta i de målkonflikter som finns
            och inte bara passivt se r på, för ett icke-beslut är också ett
            beslut. Att låta bli att fatta beslut och dra ut på processerna
            är bokstavligt talat livsfarligt, och det är ett dåligt beslut.
          </note>
          <note>
            Nu behövs handlingskraft och konkreta visioner. Det har Centerpartiet,
            och vi kommer att agera precis som vi tidigare har gjort.
          </note>
          <note>
            Anf. 82 LOTTA OLSSON (M) replik:
          </note>
          <note>
            Fru talman! Jag tackar Rickard Nordin för anförandet.
          </note>
          <note>
            Rickard Nordin är precis som jag för det förnybara, både sol
            och vind. Det är bra. Det kommer mer, och vi behöver mer. Men
            vi får stora balansproblem i systemet. Jag skulle vilja fråga
            Rickard Nordin hur han tänker att den massiva satsningen på enbart
            de energikällorna i södra Sverige ska kunna balanseras upp.
          </note>
          <note>
            Vi har småskalig vattenkraft. Det hörde jag nu att Rickard Nordin
            också främjar. Vi tycker att den är enormt viktig, och den går
            säkert att modernisera och få att ge mer effekt. Men vi har ingen
            storskalig vattenkraft i södra Sverige. Får vi då inte mer kärnkraft
            på plats vet inte jag hur vi ska kunna balansera upp de stora
            vindstyrkor som kommer. Det skulle, precis som Rickard Nordin
            säger, möjliggöra att släppa det som är viktigast nu: fossila
            bränslen i vår industri och i våra transporter.
          </note>
          <note>
            Jag begärde att riksdagens utredningstjänst skulle titta på transporterna.
            Om våra bilar och lastbilar skulle köras med el i stället för
            med diesel och bensin skulle det gå åt ungefär två tredjedelar
            av den el som vi de facto förbrukar i dag i Sverige. Det är enorma
            mängder, och de kommer att behövas just - in - time, för det är
            ju inte så att jag kan vänta med att ta mig till jobbet. Eller
            det kanske jag kan nu när den digitala tekniken har blivit mer
            utvecklad. Då kanske jag kan jobba i morgon, men jag behöver ju
            elen när jag behöver den.
          </note>
          <note>
            Hur tänker Rickard Nordin att vi ska balansera upp satsningen
            på grön energi på ett bra sätt?
          </note>
          <note>
            Anf. 83 RICKARD NORDIN (C) replik:
          </note>
          <note>
            Fru talman! Först vill jag rätta Lotta Olsson, som säger att
            de här satsningarna sker enbart i södra Sverige. Det är ju snarare
            tvärtom. Det är framför allt i norra Sverige som vi ser en enorm
            vindkraftsutbyggnad. Vi pratar om en halv kärnkraftsreaktor om
            året i utbyggnad de senaste åren och de kommande. Det är ju fantastiskt!
            Det är helt otroligt hur mycket man faktiskt bygger, och man gör
            det också på marknadsmässiga villkor.
          </note>
          <note>
            Vi har tillsammans varit med och förlängt elcertifikat s systemet,
            sam ­ ma system som vi nu stänger. Trots det ser vi att utbyggnaden
            ökar.
          </note>
          <note>
            Det är inte bara en lösning som behöver komma till. Moderaterna
            pratar gärna om kärnkraft. Men det finns ju faktiskt ingen sådan
            som är lönsam med marknadsmässiga villkor, samma villkor som vi
            två är överens om att det ska vara.
          </note>
          <note>
            Det som behövs är nätutbyggnad i hela Sverige och att s e till
            att vi nyttjar vattenkraften när den verkligen behövs. Då behöver
            vi kunna ha mer effekt i vattenkraften vid vissa tidpunkter. Det
            är därför jätteviktigt att vi nu siktar på att lösa de problem
            som vattenmyndigheterna skapar. Jag hoppas att Moderaterna är
            med oss i den frågan.
          </note>
          <note>
            Det handlar också om att effektivisera. I hushållen kan man effektivisera
            25 procent genom att bara byta ut saker regelbundet när de ändå
            ska bytas, som kylskåp, och att isolera väggar och annat när man
            ändå ska göra saker.
          </note>
          <note>
            Det ska vara flexibilitet. Man måste inte använda exakt all el
            precis samtidigt. Det vore ju jättekorkat om Lotta Olsson skulle
            plugga in sin elbil och ladda den klockan 17 när hon kommer hem
            från jobbet, trots att den har 78 procent batteri kvar. Det ska
            ju laddas på natten. Bilen står ju still en mycket stor del av
            tiden, och då kan man ladda den. Undersökningar från exempelvis
            den norska energimyndigheten visar att då behöver man inte alls
            bygga ut sitt nät, och då har vi inte alls samma problem. Vi exporterar
            ju väldigt mycket el i dag. Den elen kan vi nyttja när vi har
            överskott, för det tar ju inte slut i batteriet. Det är väldigt
            lätt att tro att det funkar precis som med traditionella bilar.
            Elbilen ska man ladda en liten stund varje dag snarare än att
            köra slut på batteriet och åka på natten.
          </note>
          <note>
            Min fråga till Lotta Olsson blir: Hur ska den kärnkraft som hon
            vill ha byggas egentligen?
          </note>
          <note>
            Anf. 84 LOTTA OLSSON (M) replik:
          </note>
          <note>
            Fru talman! Det var inte några sakfel alls. Norra Sverige har
            ju vatten ­ kraften, och där kan man balansera upp den kraftiga
            utbyggnaden av vind ­ kraften. Men min fråga till dig var hur
            vi ska göra i Mellansverige, efter ­ som kärnkraften i södra Sverige
            har minskat i produktion. Vi har redan nu problem i Mälardalen,
            i Stockholm och i Skåne. Där kommer det inte att hjälpa med vindkraft,
            för det är ett balanssystem som behövs.
          </note>
          <note>
            Nätutbyggnad hjälper inte helt. Det hjälper till viss del. Men
            att vi ska kunna få massor av energi från norr kommer inte att
            hålla när man behöver den till egen industri.
          </note>
          <note>
            Tyskland har ställt om till väldigt mycket vindkraft. Där har
            man fått påbackning från den tyska motsvarigheten till Riksrevisionen
            för att deras el är 43 procent dyrare än EU-snittet. Det försämrar
            Tysklands ekonomi.
          </note>
          <note>
            Jag kan inte se hur svenska jobb ska kunna utvecklas. Vi lever
            ju på en energitung industri och förbrukar per capita dubbelt
            så mycket elenergi för jobb och utveckling i Sverige jämfört med
            Tyskland.
          </note>
          <note>
            Allting hänger ihop, Rickard Nordin. Det är ju inte bara att
            ta en liten sockerbit ur skålen, utan man måste få det att hänga
            ihop.
          </note>
          <note>
            Bostäderna är vi i dag rätt bra på att energieffektivisera, och
            vi har ledlampor. Där finns inte den stora potentialen, ursäkta,
            och kanske inte heller i privatbilar, utan potentialen finns i
            de stora och tunga transporterna och vår stora tunga industri.
          </note>
          <note>
            Batterierna har tyvärr inte den effekten än. Ingen skulle bli
            gladare än jag om Rickard Nordins vision höll, men jag ser inte
            det. Vi har inte en sådan batteripotential i dag att vi kan spara
            så mycket och köra vår industri på batteridrift.
          </note>
          <note>
            Anf. 85 RICKARD NORDIN (C) replik:
          </note>
          <note>
            Fru talman! Ursäkta, men nu är Lotta Olsson faktiskt ute och
            cyklar. Ja, det finns problem i södra Sverige, men det handlar
            framför allt om brist på kapacitet. Där kommer Lotta Olssons nya
            kärnkraft inte att hjälpa ett skvatt, om hon inte placerar de
            n någonstans här inne på Helgeandsholmen eller på Gärdet i Stockholm.
            Problemet är att man inte får in den el som faktiskt finns till
            städerna, till Skåne eller till Mälardalen. Där hjälper det inte
            att bygga ny kärnkraft.
          </note>
          <note>
            Ny kärnkraft är dessutom så dyr att problemet med högre elkostnader
            skulle bli mångdubbelt större med kärnkraft. Jag tror att det
            är dags att börja läsa på om vad som faktiskt byggs och vilka
            kostnaderna egentligen är . Nya vindkraftverk byggs för ungefär
            30 öre. Tittar man på de kärnkraftverk som byggs i Västeuropa
            – i Finland, i Storbritannien och i Frankrike – ser man att det
            blir mångdubbelt dyrare, i bästa fall tre till fyra gånger så
            dyr t . Det om något kommer att omkullkasta svensk konkurrenskraft.
          </note>
          <note>
            Södra Sverige har ett underskott på produktion, generellt sett
            och hela tiden. Då är det fantastiskt om vi i vissa delar, när
            det blåser mycket eller när solen lyser mycket, kan kompensera
            för det och ha ett lite mindre underskott än vi annars skulle
            ha. Då skulle vattenkraftverken behöva gå mindre än annars, inte
            mer.
          </note>
          <note>
            Vattenkraften försvinner inte. Vi behöver snarare rädda den småskaliga
            vattenkraft som faktiskt finns i södra Sverige. Den timme då kapaciteten
            var störst och det användes mest, när Svenska kraftnät prognostiserade
            för den här vintern, stod den småskaliga vattenkraften för 17
            pro ­ cent av kapaciteten i elområde 4. Det är inte småpotatis.
            Det är jätteviktiga tillskott.
          </note>
          <note>
            Om vi dessutom kan balansera upp med mer vind – det blåser ju
            mest på vintern – är det fantastiskt. Det kommer att vara mycket
            mer lönsamt och kostnadseffektivt, såklart tillsammans med lagring,
            flexibilitet och effektivitet. 25 procent av hushållens användning
            går att effektivisera lön ­ samt. Det är inte heller småpotatis.
          </note>
          <note>
            Det är lätt att stirra sig blind på kärnkraften. Men den kommer
            till ett pris.
          </note>
          <note>
            Anf. 86 BIRGER LAHTI (V):
          </note>
          <note>
            Fru talman! Energipolitik är ett mycket angeläget ämne som vi
            debatte ­ rar om i dag. Jag brukar fantisera om några områden
            där breda, långsiktiga överenskommelser definitivt skulle gynna
            medborgarna och landet som helhet. Ett av de områden som jag drömmer
            och fantiserar om är energi ­ politiken. Vilka de andra områdena
            är ska jag inte gå in på i dag.
          </note>
          <note>
            I detta betänkande behandlar utskottet 168 motionsyrkanden om
            olika energipolitiska frågor från allmänna motionstiden. Motionerna
            handlar om energipolitikens mål och inriktning, kärnkraft, energieffektivisering,
            sol ­ energi, vindkraft, vattenkraft, energigaser, biodrivmedel
            och biobränslen plus värmefrågor, energiforskning och vissa övriga
            energipolitiska frågor.
          </note>
          <note>
            Som ni hör är blandningen omfattande när det gäller vad energipolitik
            kan handla om. En bred överenskommelse om energipolitiken kan
            troligen fortsätta att vara en fantasi eller dröm.
          </note>
          <note>
            En blocköverskridande energipolitisk ramöverenskommelse slöts
            i juni 2016 mellan Socialdemokraterna, Moderaterna, Miljöpartiet,
            Centerpartiet och Kristdemokraterna. I överenskommelsen slogs
            det fast att Sverige senast 2045 inte ska ha några nettoutsläpp
            av växthusgaser till atmosfären, för att därefter uppnå negativa
            utsläpp. Vidare enades dessa partier om att målet till 2040 ska
            vara 100 procent förnybar elproduktion – kom ihåg att det var
            målet.
          </note>
          <note>
            Enligt överenskommelsen är det ett mål och inte ett stoppdatum
            då man förbjuder kärnkraft. Överenskommelsen innebär inte heller
            en stängning av kärnkraften som en följd av politiska beslut.
            Noteras kan dock att KD och M valde att lämna överenskommelsen
            senhösten 2019 – så långt om breda och långsiktiga överenskommelser.
          </note>
          <note>
            Jag lyssnade till partiledardebatten i söndags och fastnade för
            några kommentarer från de partiledare som driver kärnkraftslinjen.
            Om man ändrar ordet ”förnybart” till ”fossilfritt” skulle minsann
            investerare i nya reaktorer vallfärda till oss och lösa energiutmaningarna
            som vi står inför. Det låter fantastiskt, eller hur?
          </note>
          <note>
            Jag måste medge att jag inte är högskoleutbildad eller ingenjör
            av något slag, men att få kärnkraften att bli lönsam genom att
            byta ut ett ord blir även för mig en för enkel lösning för att
            jag ska köpa den. Men då kom jag på en idé. Varför säljer vi inte
            ordet ”fossilfritt” till Finland? Då skulle de kanske få ned kostnaden
            för Olkiluoto 3 . Vi kan sälja det till fransmännen för deras
            Flamanville 3, som de bygger. När det gäller båda dessa byggnationer
            som pågår kan man inte ha anammat ordet ”fossilfritt” eftersom
            deras kostnader kommer att landa på över 100 miljarder svenska
            kronor, det vill säga 10 miljarder euro. Produktionskostnaden
            för el från dessa kommer alla gånger att komma upp i över 1 krona
            per kilowattimme, om de nu blir färdiga efter tolv år. Vi får
            se.
          </note>
          <note>
            Fru talman! Jag är den första att medge att det inte är problemfritt
            med volatila energiproduktionsslag som vind och sol. Men att försöka
            påtvinga privatkonsumenter eller industri dyr produktion av kärnkraftsel
            är inte något som förstärker vår konkurrenskraft i den omställning
            som just nu pågår, och den eskalerar med hiskelig fart.
          </note>
          <note>
            Jag har haft förmånen att träffa några av de absolut tyngsta
            aktörerna när det gäller elanvändning i dag och diskutera framför
            allt vilka utmaningar de ser i framtiden för att vi ska klara
            av omställningen till fossilfri produktion. Det går en röd tråd
            genom några saker. Jag ska ge tre exempel som ofta kommer fram.
            Först är det konkurrenskraftiga priser för den el som man ska
            använda. Sedan är det att tillståndsprocesserna inte får dra ut
            på tiden i onödan. Och det sista är tillförlitligheten, att lagt
            kort ligger. Det man kommer överens om ska gälla.
          </note>
          <note>
            Jag måste säga att det känns bra att svensk industri vill göra
            sitt yttersta för att bidra till klimatmål och hållbarhet. Men
            då krävs det att politiken möter upp deras krav när det gäller
            infrastruktur och energiproduktion till konkurrenskraftiga priser.
          </note>
          <note>
            Visst finns det utmaningar med allt som på något sätt stör människor.
            Det kan vara elledningar som ska dras över någons åker. Det kan
            vara utsikten från ett kafé som vetter mot ett glänsande hav ,
            där det planeras för att bygga massor av fula vindkraftssnurror.
            Det kan vara en vindkraftspark som stör Zlatans utsikt från fritidshuset.
            Det kan vara samebyns betesmarker som får fula betongfundament
            och vägar som tar mark i anspråk. Det kan vara stugägaren som
            får sin vy över den orörda naturen förstörd. Det kan vara turistföretagaren
            som är rädd att tappa norrskensturisterna.
          </note>
          <note>
            Men en sak är jag övertygad om. Vi behöver öka den gröna elproduk
            ­ tionen med minst 60 terawattimmar till 2040. Industrin, som
            står inför gigantiska investeringar för att tillverka vätgas till
            deras omställning, säger att det nog är ett krav att elen kan
            räknas som grön för att de ska kunna sälja slutprodukten som grön
            och utsläppsfri.
          </note>
          <note>
            Allt som händer i samhället när det gäller elektrifiering kommer
            att innebära att det kommer att behövas stora mängder el, som
            det inte finns kapacitet för att producera i dag. Vi ska såklart
            energieffektivisera varje kilowattimme. Ledningar som klarar morgondagen
            ska byggas, gärna redan i går. Men att tro att allt det kan göras
            utan uppoffringar blir inte rätt gentemot kommande generationer.
            Vi måste inse att ansvarstagande kan kosta en och annan vy ut
            mot himlen.
          </note>
          <note>
            För att få ihop lösningar på denna komplicerade utmaning när
            det gäller energifrågan och komma ifrån fossila bränslen och nå
            klimatmål och miljömål krävs det att vi tittar på uppoffringar.
            Dessa uppoffringar ska förknippas med en symbol för ansvarstagande
            och hållbarhet när vi ser dessa inslag i naturen.
          </note>
          <note>
            Fru talman! Biobränslet är viktigt och ytterligare en pusselbit
            som vi inte ska glömma när vi pratar om grönt och förnybart. Skogsdebatten
            når i dagarna höjder och spårar många gånger ur. Jag skulle kunna
            mata er med exempel på verkliga osanningar som framkommer i debatten
            om bio ­ bränslen och skogsbruk, men jag nöjer mig med att konstatera
            att bio ­ bränslen som kommer fram som biprodukt i industrin eller
            i skogsbruket, när skogen sköts med mesta möjliga utfall av timmer,
            är hållbar och utsläppsfri, eller åtminstone neutral.
          </note>
          <note>
            Fru talman! Som brukligt är lyfter jag bara fram en reservation.
            I dag är det vår motivreservation under beslutspunkt 5. Givetvis
            står vi bakom alla våra reservationer i betänkandet men jag tar
            bara upp reservation 10. Jag hänvisar alla till att läsa hela
            reservationen, men jag ska utveckla mitt ställningstagande lite
            grann.
          </note>
          <note>
            Det finns förslag om framtidens elenergisystem som enligt Vänsterpartiets
            syn givetvis förtjänar ett avslag. Sedan finns det motioner som
            jag gott och väl hade kunnat ställa mig bakom. Men eftersom Vänsterpartiet
            inte står bakom energiöverenskommelsen väljer jag att utveckla
            vår syn i reservationen. Jag påminner i reservationen om att Vänsterpartiet
            har sträckt ut en hjälpande hand till regeringen för att rädda
            de delar av överenskommelsen som har en inriktning på 100 procent
            förnybart till 2040. Jag utvecklar även varför vi säger nej till
            kärnkraft.
          </note>
          <note>
            Innan jag avslutar mitt anförande, fru talman, vill jag uppmärksamma
            kollegorna och dem som lyssnar på en sak som förbryllar mig. Hur
            ser det ut i vår värld med det avfall som blir över när reaktorn
            drivs, det vill säga det radioaktiva avfallet? Det har inte byggts
            något slutavfallsrum för detta någonstans i världen. Det finns
            ett i New Mexico som lagrar militärt radio ­ ­ aktivt avfall.
            Finland är visst det land som i dag kommit längst med att bygga
            för slutförvar eller ge tillstånd till det. Är inte detta lite
            konstigt när alla ju är överens om att detta är farligt i minst
            hundra tusen år?
          </note>
          <note>
            När ett företag i exempelvis skogsbranschen använder sig av sprejburkar,
            oljor, tvättmedel , you name it , måste det finnas ett dokumenterat
            avtal med ett företag som tar emot det avfall som uppkommer efter
            användning. Men för kärnkraftsavfall, som måste lagras i hundra
            tusen år, nöjer sig världen med mellanlagring. Är inte detta ett
            tecken på att mänskligheten tog för lättvindigt på frågan om hur
            deras ”sprejburkar” skulle tas om hand?
          </note>
          <note>
            Anf. 87 CAMILLA BRODIN (KD):
          </note>
          <note>
            Fru talman! Vi i Kristdemokraterna står bakom samtliga våra yrkanden,
            men för tids vinnande yrkar jag bifall endast till reservation
            12.
          </note>
          <note>
            Vi lever i en spännande tid. Vi står inför stora utmaningar men
            också stora möjligheter. Kristdemokraterna för en politik för
            en trygg och säker energiförsörjning, vilket är en viktig motor
            i Sveriges ekonomi och avgörande för välfärden. Svenska företag
            och konsumenter ska kunna lita på att det finns en stabil och
            pålitlig elförsörjning, oavsett var i landet man bor eller bedriver
            sin verksamhet.
          </note>
          <note>
            I Sverige finns ett energimål om 100 procent förnybar elproduktion
            till 2040 samtidigt som man inte stänger dörren för kärnkraften.
            Detta behöver förtydligas eftersom det uppenbarligen finns ett
            enormt tolkningsutrymme. Sverige behöver tydliggöra ambitionerna
            för hur svensk energipolitik ska tolkas. Därför anser vi att ett
            uppdaterat energimål bör prövas, i vilket vi vill se att elproduktionen
            ska vara 100 procent fossilfri. På så vis kan kärnkraften finnas
            kvar även efter 2040.
          </note>
          <note>
            Sverige behöver även ha ett utpekat planeringsmål. Jag tror att
            vi alla är väldigt säkra på antagandet att Sveriges behov av el
            kommer att öka mycket kraftigt i framtiden. Det är en konsekvens
            av elektrifiering av fordonsflottan, fortsatt digitalisering och
            en efterlängtad klimatomställning av den tunga basindustrin. Men
            för att detta ska kunna ske behövs politiskt mod att planera och
            genomföra det hela.
          </note>
          <note>
            Fru talman! Det som händer runt omkring oss sker i rask takt,
            och det gäller att politiken också drar sitt strå till stacken
            och levererar utifrån de utmaningar som finns. Just nu finns frågetecken
            om vad som egentligen händer.
          </note>
          <note>
            Ta till exempel frågan om att Sverige ska ha ett utpekat leveranssäkerhetsmål.
            För två år sedan gjorde kammaren just ett sådant tillkännagivande
            eftersom det i dag inte finns någon som är ansvarig för att det
            långsiktigt ska finnas el i nätet. Detta gör att alla agerar kortsiktigt.
            Men vad har hänt efter tillkännagivandet? Jag har bara hört att
            jag måste ha lite tålamod och att det kommer. Ja, det kanske det
            gör.
          </note>
          <note>
            Stor kraft skulle också behöva läggas på att reda ut alla de
            hot som finns mot vår befintliga vattenkraft. Vattenkraften spelar
            en viktig roll i det svenska elsystemet. Den bidrar med mycket
            el, låga utsläpp och en flexibilitet som är helt avgörande för
            att Sverige ska kunna ha ett fungerande och tryggt elsystem.
          </note>
          <note>
            Vi i Kristdemokraterna är dock bekymrade över att den småskaliga
            vattenkraften arbetar i motvind när det gäller hur myndigheterna
            tolkar lagstiftningen, och detta är en fråga som vi har tagit
            upp vid ett flertal tillfällen och kommer att fortsätta bevaka
            så länge det behövs. Regeringen bör använda alla till buds stående
            medel – regleringsbrev, myndighetsdialog, utredningsuppdrag –
            för att inskärpa vilka beslut som har fattats i denna kammare
            när det gäller vattenkraften.
          </note>
          <note>
            Kristdemokraterna har även ett förslag om en förändrad struktur
            för vattenrelaterade myndigheter. Exempelvis tycker vi att man
            ska lägga ned Havs- och vattenmyndigheten och överföra vissa av
            uppgifterna till framför allt Jordbruksverket och Naturvårdsverket.
          </note>
          <note>
            Fru talman! En annan försenad produkt verkar vara den om energiforskningen.
            När kan branschen och vi övriga partier förvänta oss att få del
            av denna? Kristdemokraterna anser att det framgent måste finnas
            goda villkor för kärnteknisk forskning, vilket är centralt för
            att skapa goda förutsättningar för kunskap och kompetensförsörjning
            som behövs för livstidsförlängningar av reaktorer och satsningar
            på ny kärnkraft. Vi anser att det måste finnas en färdplan för
            framtidens kärnkraft som inkluderar satsningar på forskning och
            pilotanläggningar. Vi ser positivt på de framsteg som hittills
            har gjorts och menar att en nationell färdplan ytterligare kan
            stimulera utvecklingen och bidra till långsiktiga förutsättningar.
          </note>
          <note>
            Fru talman! Svenska kraftnät har i återkommande analyser av kraft
            ­ balansen konstaterat att marginalerna i svensk elförsörjning
            går nedåt. Den senaste kraftbalansrapporten bekräftar återigen
            den negativa utvecklingen. Prognosen för åren som följer antas
            fortsätta i destruktiv riktning när pla ­ nerbar kraft försvinner.
          </note>
          <note>
            Så sent som förra sommaren tvingades Svenska kraftnät vidta nödåtgärder
            för att klara driftsäkerheten i södra Sverige. Med kort varsel
            snabbupphandlades avtal om att tillgängliggöra Ringhals 1, Karlhamnsverket
            och Rya kraftvärmeverk för att förbättra spänningsstabiliteten
            och tillhandahålla kortslutningseffekt. Allvarliga fel hade annars
            kunnat inträffa.
          </note>
          <note>
            Vi kristdemokrater menar att det behövs ett ledarskap som tar
            ansvar för att det ska finnas tillräckligt med el på rätt plats
            vid varje given tidpunkt. Så ser det inte riktigt ut. När stora
            brister i elförsörjningen gång på gång påpekas och när oron har
            blivit en del av industrins vardag påverkar det framtidstron i
            så hög grad att åtgärder måste vidtas. Om inget görs i nutid,
            fru talman, kommer allt fler företag att tvingas ompröva huruvida
            Sverige ger dem de bästa förutsättningarna. Det har stor betydelse
            vilka signaler politiken skickar till investerare vad gäller nyetableringar
            av exempelvis industri, data- och serverhallar med mera.
          </note>
          <note>
            Kristdemokraterna tycker att det är dags att ta denna oro på
            allvar, för rådande kapacitetsbrist hämmar tillväxten. När näringsutskottet
            senast pratade med Svenska kraftnät om hur man förberett sig inför
            kommande sommar blev svaret att de just tittar på det. I år har
            man ju inte Ringhals 1 att ta till för att förbättra spänningsstabiliteten.
          </note>
          <note>
            Tillståndsprocesserna är ett annat område som vi allt oftare
            hör om och där effektiva förslag saknas.
          </note>
          <note>
            Som ni hör är frågorna är många. Men vad gör regeringen?
          </note>
          <note>
            Fru talman! Vi har en utmaning men också en tillgång framför
            oss, och med det syftar jag på kraften med elektrifiering. Fler
            och fler rapporter visar att vi framöver behöver mer el, inte
            mindre el, om vi ska klara klimatutmaningen. Ska elektrifieringen
            lyckas är energifrågan en otroligt viktig pusselbit. Här vill
            vi kristdemokrater se en framtid för såväl vattenkraften och kärnkraften
            som sol ‑ , vind- och biokraft. Sverige har i dag en energimix
            som vi ska vara stolta över, och vi kommer att behöva mer av allt.
            Vår gemensamma fiende i detta borde vara kolet och oljan, och
            ambitionen måste vara att vi ska putta bort det fossila på ett
            ansvarsfullt sätt.
          </note>
          <note>
            Anf. 88 RICKARD NORDIN (C) replik:
          </note>
          <note>
            Fru talman! Jag tycker att Camilla Brodin och jag har mycket
            gemensamt. Det gäller inte minst den småskaliga vattenkraften
            och det engagemang som finns för allt det spännande som händer
            med digitalisering och elektrifiering.
          </note>
          <note>
            Jag har en fråga om något som jag inte riktigt blir klok på med
            Kristdemokraterna. Ebba Busch har skrivit följande på Twitter:
            ” Säg nej till de stålskogar av vindkraftverk som tvingas på svenskarna
            och som förstör vår natur. ” Men Camilla Brodin har skrivit: Vi
            vill se en utbyggnad över de 30 terawattimmar som ryms i elcertifikatssystemet
            när det kommer till vindkraften. I Sydsvenskan skriver dock Camilla
            Brodin: ”Kristdemokraterna är kritiska till den massiva utbyggnaden
            av vindkraft. Vårt alternativ är kärnkraft.”
          </note>
          <note>
            Jag blir nyfiken. Hur ska Kristdemokraterna ha det egentligen?
            Vill man ha vindkraft och bygga ut den, som Camilla Brodin ibland
            säger, eller vill man inte ha den utan ha kärnkraft i stället,
            som Camilla Brodin vid andra tillfällen säger och som partiledaren
            säger?
          </note>
          <note>
            Om det är så att Kristdemokraterna vill ha kärnkraften blir jag
            nyfiken på hur man ska stoppa de massiva etableringar som redan
            sker och de tillståndsgivna projekt som motsvarar mer än en halv
            reaktor om året. Hur ska man göra för att stoppa dem och bygga
            den kärnkraft som Kristdemokraterna vill ha i stället?
          </note>
          <note>
            Anf. 89 CAMILLA BRODIN (KD) replik:
          </note>
          <note>
            Fru talman! Jag tackar Rickard Nordin för frågan och chansen
            att få förtydliga detta. Som jag säger – och jag har min partiledare
            med mig – kommer vi att behöva mer el i framtiden, inte mindre
            el. Det kan vi alla vara överens om. Sedan behöver vi också se
            till att vi livstidsförlänger den kärnkraft som finns.
          </note>
          <note>
            Om vi ska sikta på systemet som helhet behöver vi stabilisering
            i nätet, vilket vindkraften inte ger i dag. När det gäller utbyggnaden
            av vindkraften pekar man i den nationella planen ut 100 terawattimmar
            i nyproduktion, vilket vi mycket riktigt anser är alldeles för
            mycket. Vi tror inte att det är det som kommer att hjälpa Sverige
            till en stabil och pålitlig elförsörjning i framtiden. Här gäller
            det att ha sunt förnuft och se till att vi har en leveranssäker
            elproduktion och ett elsystem som håller dygnets alla timmar och
            årets alla dagar.
          </note>
          <note>
            Anf. 90 RICKARD NORDIN (C) replik:
          </note>
          <note>
            Fru talman! Att vi ska ha mer el är vi helt överens om. Att man
            ska kunna livstidsförlänga kärnkraften står i energiöverenskommelsen,
            så det förutsätter jag att vi också är överens om, även om Kristdemokraterna
            hoppade av på grund av vissa ordalydelser, vilket känns oklart.
            Jag tycker att Birger Lahti höll ett klokt anförande på den punkten.
            Stabilisering i nätet är en självklarhet. Det finns många sätt
            att göra det. Bland annat kan till exempel vindkraften själv vara
            med och ge reaktiv effekt om man kräver det. Där finns det mycket
            man kan göra.
          </note>
          <note>
            Jag fick inget svar på om Kristdemokraterna kommer att agera
            – och i så fall hur – för att stoppa de processer som redan är
            igång, de tillståndsgivna projekt som finns och de projekt som
            söker tillstånd. Det är ju faktiskt så, om vi nu ska prata elektrifiering
            och mer el, att de industriprojekt som finns i Norrland – Hybritprojektet,
            Northvolt, SSAB, LKAB, hela gänget – räknar med ny förnybar kraft
            i form av vindkraft. Man producerar utav bara helsike när det
            blåser mycket, och så har man det lagrat när det inte blåser lika
            mycket. De förväntar sig kostnadsbilden med vindkraft, inte kostnadsbilden
            med kärnkraft.
          </note>
          <note>
            Jag vill upprepa min fråga. Kommer Kristdemokraterna att agera
            – och i så fall hur – för att stoppa de massiva investeringar
            som nu faktiskt pågår runt om i Sverige? De görs på marknadsmässiga
            villkor, till skillnad från vad som är fallet med kärnkraften.
            Det som Camilla Brodin står och säger är att man inte tycker om
            det här. Det är också det som Ebba Busch säger: Säg nej till vindkraften!
            Hur ska Kristdemokraterna göra detta?
          </note>
          <note>
            Anf. 91 CAMILLA BRODIN (KD) replik:
          </note>
          <note>
            Fru talman! Jag ska försöka vara ännu tydligare i svaret på Rickard
            Nordins fråga. När det gäller Norrland tror jag att Norrland självt
            kommer med alla de goda initiativ och den elproduktion som kommer
            att krävas. Man kräver en grön produktion. Vattenkraften kommer
            tillsammans med vindkraften att spela en avgörande roll för hur
            projektet ska lyckas och hur det ska kunna ros i hamn. Men då
            kan inte södra Sverige räkna med att få ta del av den kraft som
            produceras i Norrland.
          </note>
          <note>
            Vi kommer aldrig att kunna gå in och styra över kommuner. Vi
            tycker att det kommunala vetot när det gäller vindkraften ska
            fortsätta att vara kvar. Vi ska absolut inte komma i efterhand
            och lägga över en våt filt. Men vi kan inte heller instämma i
            de planer som finns på en så massiv och egentligen förutsättningslös
            utbyggnad av vindkraften.
          </note>
          <note>
            Med tanke på vad det kan komma att kosta samhället att bygga
            ut den vindkraftsproduktion som det planeras för – rent hypotetiskt,
            eftersom vi inte har alla besluten klara – är inte detta det mest
            kostnadseffektiva. Det mest kostnadseffektiva är att livstidsförlänga
            kärnkraften. Det är absolut nummer ett. Sedan måste vi se till
            att vi har en leveranssäker elproduktion så att södra Sverige
            klarar av sin egen försörjning. Därtill behöver vi utveckla vattenkraftens
            förutsättningar, så att man kan plocka ut mer effekt.
          </note>
          <note>
            Jag tror att det här kommer att vara avgörande för Sverige. Men
            då måste marknaden få veta att svenska politiker håller det de
            lovar. Här behöver vi gemensamt ta krafttag, framför allt för
            vattenkraftens förutsättningar. Vattenkraften och kärnkraften
            är basen i svensk elproduktion och ska fortsätta att vara det.
          </note>
          <note>
            Detta är det tydliga svar jag ger Rickard Nordin i dag.
          </note>
          <note>
            Anf. 92 JOAR FORSSELL (L):
          </note>
          <note>
            Fru talman! El- och energiförsörjningen är enligt Liberalernas
            uppfattning en av de absolut mest grundläggande politiska uppgifterna
            att klara av. Det handlar om grundläggande infrastruktur, på samma
            sätt som vägar eller något annat som verkligen behövs för att
            samhället ska fungera. Tillgången till el och energi, fru talman,
            är en katalysator och en förutsättning för människors frihet.
            Om man inte har tillgång till el och energi kan man inte få fabriken
            att rulla och jobben att komma till. Man kan inte heller göra
            läxorna eller få de livsuppehållande maskinerna på sjukhuset att
            gå.
          </note>
          <note>
            Fru talman! Att diskutera el- och energifrågor är verkligen att
            diskutera människors frihet. Nu försöker vi hantera de enorma
            klimatförändringar som människor står inför runt hela jorden och
            de konsekvenser de kommer att få för oss. Klimatförändringarna
            är det största hotet just nu mot oss människor på den här planeten.
            Ur det perspektivet är det ännu mer en frihetsfråga att vi behöver
            energiproduktion som inte bara levererar när vi behöver det och
            där vi behöver det och som är kostnadseffektiv utan som också
            är hållbar, som slutar att skada klimatet, som inte släpper ut
            koldioxid och som bidrar till klimatomställningen.
          </note>
          <note>
            Fru talman! Vi liberaler ser energi- och elförsörjningen som
            fullständigt grundläggande infrastruktur. Vi ser också att vi
            kommer att behöva mycket mer el än vad vi har i dag för att kunna
            ställa om, vara en positiv kraft och ge positiv effekt för klimatet
            i världen. Det är av de skälen som vi så hårt håller fast vid
            de överordnade energipolitiska målen, som handlar om kostnadseffektivitet,
            leveranssäkerhet och hållbarhet.
          </note>
          <note>
            Fru talman! Vi har i den här debatten och i den här talarstolen
            diskuterat till exempel det enorma och ökande behov av energi
            som vi ser redan nu och som kommer att bli mycket större i framtiden.
          </note>
          <note>
            Egentligen, fru talman, är det inte jättesvårt att lösa klimatfrågan.
            Om vi skulle ställa om all vår energi- och elanvändning till klimatsmarta
            energikällor, klimatsmarta bränslen och klimatsmart el skulle
            frågan egentligen vara löst. Men vi har inte den elproduktionen
            i dag, och om vi ser på de planer som redan är beslutade kommer
            vi inte att klara av att ställa om.
          </note>
          <note>
            Det har diskuterats kring Norrland här. Det är uppenbart att
            norra Sverige kommer att behöva mer planerbar elproduktion. Detta
            är uppenbart när vi ställer om och investerar i industrin. Det
            är också uppenbart att även södra Sverige behöver detta i framtiden.
            Det handlar om att allt vi i dag gör med energi och el från fossila
            källor ska vi i morgon göra med el från fossilfria källor, och
            mer därtill – mycket mer.
          </note>
          <note>
            Fru talman! Jag tillhör dem som både är realist och försöker
            att förhålla mig teknikneutral i energipolitiken. Det är av dessa
            skäl – de överordnade målen och därför att vi vill se den reella
            verkligheten och vara teknikneu ­ trala – som vi gång på gång
            pratar om förutsättningarna för hela el- och energisystemet.
          </note>
          <note>
            Man kan inte ha en sådan här diskussion och prata bara om ett
            energislag eller om ett annat energislag och ställa dem mot varandra,
            utan alla fossilfria energislag har sina för- och nackdelar som
            måste hanteras men som också tillför saker till systemet som helhet.
          </note>
          <note>
            Vi liberaler tycker att man ska få betalt för systemtjänster
            som man gör för systemet. Det är ett sätt att vara teknikneutral.
            Vi motsätter oss också riktade subventioner till enskilda energislag.
            Om det är någon som tittar på denna debatt, fru talman, och som
            funderar på att investera i havsbaserad vindkraft för att man
            hoppas på subventioner har jag ett tydligt besked: Om man försöker
            låta parker ansluta ”gratis” ska man komma ihåg att det inte finns
            något som är gratis, däremot kostnadsfritt.
          </note>
          <note>
            Vi kommer att arbeta för att höja de olika tarifferna så att
            parkerna får betala den vägen i stället. Jag tror att vi kommer
            att få en majoritet i denna kammare för det. Vi ska självfallet
            vara för havsbaserad vindkraft. Vi är för alla fossilfria energislag,
            men vi vill in t e ha riktade subventioner till något energislag.
          </note>
          <note>
            Fru talman! När jag pratar om planerbar produktion är det säkert
            en och annan kärnkraftsmotståndare som blir lite upprörd eller
            provocerad. Det är säkert någon som tycker att det är orealistiskt
            att tänka sig mer kärnkraft i framtiden, och så kommer man att
            hänvisa till olika kostnader för el- och energiproduktion och
            så vidare. Mitt svar till dem som är oroade för kärnkraften av
            dessa skäl är: Låt oss ta bort de byråkratiska hinder som finns,
            låt oss ta bort de politiska hinder som finns, låt oss förenkla
            processerna för att kunna bygga ny kärnkraft och låt oss behandla
            alla fossilfria energislag på ett likvärdigt sätt, utan subventioner
            som riktar sig bara till ett energislag och utan att behandla
            något energislag styvmoderligt.
          </note>
          <note>
            I Liberalernas motion, som vi har diskuterat i utskottet och
            som nu ligger på bordet, finns 18 förslag som inte kostar särskilt
            mycket och som handlar om att förenkla för kärnkraften utan att
            snedvrida marknaden och utan att tillföra en massa kostnader.
            Det handlar helt enkelt om att förenkla rent byråkratiskt för
            kärnkraften. Man kan gärna läsa om förslagen i vår energipolitiska
            motion.
          </note>
          <note>
            Jag kommer att yrka bifall till vår reservation nummer 42. Den
            handlar om att verka för att vi inom EU, till exempel när en komponent
            i ett kärn ­ kraftverk godkänns, skulle kunna ha en gemensam syn
            på detta så att vi får bort lite byråkrati. Den som lyssnar och
            vill djupdyka i detta får läsa motionen. Det är ett exempel. Om
            något är godkänt i ett EU-land kan det också anses vara godkänt
            i ett annat EU-land. Det är en enkel och byrå ­ kratidödande åtgärd
            som inte kostar något, om man nu är orolig för kostna ­ derna.
            Det är också teknikneutralt. Jag tycker självfallet samma sak
            oavsett teknikslag. Det är inga konstigheter.
          </note>
          <note>
            Fru talman! Jag vill också säga att vi i denna diskussion och
            debatt kan konstatera att om vi ska fortsätta att utvecklas som
            människor, som samhälle och som civilisation, om vi ska fortsätta
            att lyfta och se till att fler personer runt om i världen kan
            tända lampan för att göra läxor och att de har ett jobb att gå
            till, en fabrik som funkar och är igång, så kommer vi att behöva
            mer energi. Vi människor behöver mer energi. Vi liberaler tycker
            inte att någon människa någonstans i världen ska begränsas i sitt
            liv eller i sin frihet på grund av tillgången till energi och
            el.
          </note>
          <note>
            Till syvende och sist är det ändå så att man tvingas välja. Ska
            vi begränsa människor? Jag tycker inte det. Ska vi begränsa människors
            frihet? Jag tycker inte det. Eller ska vi ha mer och grön fossilfri
            energiproduktion? Jag tillhör det teamet, för jag tycker inte
            att någon människas frihet ska begränsas av tillgången på el.
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 15.46 på förslag av andre vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 17 Beslut om ärenden som slutdebatterats den 29 april
          </note>
          <note>
            MJU17 Jordbrukspolitik
          </note>
          <note>
            Punkt 1 (Den gemensamma jordbrukspolitiken)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            26 för utskottet
          </note>
          <note>
            3 för res. 4
          </note>
          <note>
            27 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 MP
          </note>
          <note>
            För res. 4: 3 L
          </note>
          <note>
            Avstod: 11 M, 10 SD, 5 C, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Konkurrenskraft och regelförenkling)
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            3. res. 7 (SD)
          </note>
          <note>
            4. res. 9 (KD)
          </note>
          <note>
            Förberedande votering 1:
          </note>
          <note>
            10 för res. 7
          </note>
          <note>
            3 för res. 9
          </note>
          <note>
            43 avstod
          </note>
          <note>
            293 frånvarande
          </note>
          <note>
            Kammaren biträdde res. 7.
          </note>
          <note>
            Förberedande votering 2:
          </note>
          <note>
            11 för res. 6
          </note>
          <note>
            10 för res. 7
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            11 för res. 6
          </note>
          <note>
            21 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 6: 11 M
          </note>
          <note>
            Avstod: 10 SD, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Gårdsslakterier och mobila slakterier)
          </note>
          <note>
            1. utskottet
          </note>
          <note>
            2. res. 15 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 15
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 15: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 11 (Näringsläckage från hästnäringen)
          </note>
          <note>
            1. utskottet
          </note>
          <note>
            2. res. 21 (C)
          </note>
          <note>
            Votering:
          </note>
          <note>
            26 för utskottet
          </note>
          <note>
            5 för res. 21
          </note>
          <note>
            25 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 KD, 3 MP
          </note>
          <note>
            För res. 21: 5 C
          </note>
          <note>
            Avstod: 11 M, 10 SD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU2 Idrott, friluftsliv och spel
          </note>
          <note>
            Punkt 1 (Idrott för alla)
          </note>
          <note>
            1. utskottet
          </note>
          <note>
            2. res. 1 (SD, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            13 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 2 L, 3 MP, 1 -
          </note>
          <note>
            För res. 1: 10 SD, 3 KD
          </note>
          <note>
            Avstod: 1 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Träningsanläggningar)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            31 för utskottet
          </note>
          <note>
            3 för res. 4
          </note>
          <note>
            22 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 MP
          </note>
          <note>
            För res. 4: 3 L
          </note>
          <note>
            Avstod: 11 M, 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Funktionsnedsättning, parasport m.m.)
          </note>
          <note>
            1. utskottet
          </note>
          <note>
            2. res. 7 (V)
          </note>
          <note>
            3. res. 8 (KD)
          </note>
          <note>
            Förberedande votering:
          </note>
          <note>
            4 för res. 7
          </note>
          <note>
            3 för res. 8
          </note>
          <note>
            49 avstod
          </note>
          <note>
            293 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            34 för utskottet
          </note>
          <note>
            5 för res. 7
          </note>
          <note>
            17 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 1 C, 3 L, 3 MP
          </note>
          <note>
            För res. 7: 4 V, 1 -
          </note>
          <note>
            Avstod: 10 SD, 4 C, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Linda Modig (C) anmälde att hon avsett att avstå från att rösta
            men markerats ha röstat ja.
          </note>
          <note>
            Punkt 5 (Effekter av coronapandemin)
          </note>
          <note>
            1. utskottet
          </note>
          <note>
            2. res. 10 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 10
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 10: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Stöd till privata aktörer som bedriver barn- och ungdomsidrott)
          </note>
          <note>
            1. utskottet
          </note>
          <note>
            2. res. 11 (M)
          </note>
          <note>
            Votering:
          </note>
          <note>
            45 för utskottet
          </note>
          <note>
            11 för res. 11
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 3 MP, 1 -
          </note>
          <note>
            För res. 11: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 12 (Åtgärdsplan mot nedskräpning)
          </note>
          <note>
            1. utskottet
          </note>
          <note>
            2. res. 15 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 15
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 15: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU6 Kulturarvsfrågor
          </note>
          <note>
            Punkt 1 (Förutsättningar för museisektorns verksamhet)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            35 för utskottet
          </note>
          <note>
            10 för res. 2
          </note>
          <note>
            11 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Avstod: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Skydd för utländska kulturföremål)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            41 för utskottet
          </note>
          <note>
            3 för res. 4
          </note>
          <note>
            12 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 MP
          </note>
          <note>
            För res. 4: 3 L
          </note>
          <note>
            Avstod: 11 M, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Statligt stöd till vissa museer och verksamheter)
          </note>
          <note>
            1. utskottet
          </note>
          <note>
            2. res. 5 (KD)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 5
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP
          </note>
          <note>
            För res. 5: 3 KD
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Identifiering, repatriering och restitution av samiska
            föremål i museisamlingar)
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            3. res. 7 (C)
          </note>
          <note>
            Förberedande votering:
          </note>
          <note>
            11 för res. 6
          </note>
          <note>
            5 för res. 7
          </note>
          <note>
            40 avstod
          </note>
          <note>
            293 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            35 för utskottet
          </note>
          <note>
            12 för res. 6
          </note>
          <note>
            9 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 3 KD, 3 L, 3 MP
          </note>
          <note>
            För res. 6: 11 M, 1 V
          </note>
          <note>
            Avstod: 5 C, 3 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Ilona Szatmari Waldau (V) anmälde att hon avsett att avstå från
            att rösta men markerats ha röstat nej.
          </note>
          <note>
            Punkt 9 (Sveriges roll i den transatlantiska slavhandeln)
          </note>
          <note>
            1. utskottet
          </note>
          <note>
            2. res. 14 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 14
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 14: 4 V
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU10 Folkbildningsfrågor
          </note>
          <note>
            Punkt 1 (Fördelning av bidrag och uppföljning av medel till folkbildning)
          </note>
          <note>
            1. utskottet
          </note>
          <note>
            2. res. 1 (M, SD, KD)
          </note>
          <note>
            Votering:
          </note>
          <note>
            31 för utskottet
          </note>
          <note>
            24 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 1: 11 M, 10 SD, 3 KD
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Demokrativillkor)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 2 (M, SD, KD)
          </note>
          <note>
            V otering:
          </note>
          <note>
            31 för utskottet
          </note>
          <note>
            24 för res. 2
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 2: 11 M, 10 SD, 3 KD
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 3 (V)
          </note>
          <note>
            Votering:
          </note>
          <note>
            37 för utskottet
          </note>
          <note>
            4 för res. 3
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 3 L, 3 MP
          </note>
          <note>
            För res. 3: 4 V
          </note>
          <note>
            Avstod: 11 M, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Mobilitetsstöd och finansieringsansvar för folkhögskolorna)
          </note>
          <note>
            1. utskottet
          </note>
          <note>
            2. res. 4 (KD)
          </note>
          <note>
            Votering:
          </note>
          <note>
            53 för utskottet
          </note>
          <note>
            3 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 L, 3 MP, 1 -
          </note>
          <note>
            För res. 4: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU16 Afrika
          </note>
          <note>
            Punkt 2 (Afrikas horn)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            41 för utskottet
          </note>
          <note>
            4 för res. 3
          </note>
          <note>
            11 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 3: 4 V
          </note>
          <note>
            Avstod: 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Religiös extremism)
          </note>
          <note>
            1. utskottet
          </note>
          <note>
            2. res. 6 (SD, KD)
          </note>
          <note>
            Votering:
          </note>
          <note>
            43 för utskottet
          </note>
          <note>
            13 för res. 6
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 L, 3 MP, 1 -
          </note>
          <note>
            För res. 6: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            SoU34 Fortsatt giltighet av lagen om tillfälliga smittskyddsåtgärder
            på serveringsställen
          </note>
          <note>
            Punkt 1 (Regeringens lagförslag)
          </note>
          <note>
            1. utskottet
          </note>
          <note>
            2. res. 1 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 1: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Proportionalitetsbedömning, ekonomisk kompensation m.m.)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            SoU22 Lag om estetiska kirurgiska ingrepp och estetiska injektionsbehandlingar
          </note>
          <note>
            Punkt 2 (Kompetenskrav)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            Förberedande votering:
          </note>
          <note>
            Kammaren antog med acklamation res. 1 som motförslag i huvudvoteringen.
          </note>
          <note>
            Huvudvotering:
          </note>
          <note>
            39 för utskottet
          </note>
          <note>
            10 för res. 1
          </note>
          <note>
            7 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 11 M, 4 V, 3 KD, 3 L, 3 MP
          </note>
          <note>
            För res. 1: 10 SD
          </note>
          <note>
            Avstod: 1 S, 5 C, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Gustaf Lantz (S) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 5 (Ekonomiskt ansvar)
          </note>
          <note>
            1. utskottet
          </note>
          <note>
            2. res. 6 (L)
          </note>
          <note>
            Votering:
          </note>
          <note>
            52 för utskottet
          </note>
          <note>
            3 för res. 6
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 4 V, 3 KD, 3 MP
          </note>
          <note>
            För res. 6: 3 L
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU17 Riksrevisionens årsredovisning för 2020
          </note>
          <note>
            Kammaren biföll utskottets förslag.
          </note>
          <note>
            KU28 Riksrevisionens rapport om automatiserat beslutsfattande
            i statsförvaltningen
          </note>
          <note>
            Kammaren biföll utskottets förslag.
          </note>
          <note>
            KU30 Verksamhetsredogörelser för riksdagens nämnder
          </note>
          <note>
            Kammaren biföll utskottets förslag.
          </note>
          <note>
            UbU22 Dröjsmålstalan vid erkännande av yrkeskvalifikationer
          </note>
          <note>
            Kammaren biföll utskottets förslag.
          </note>
          <note>
            JuU25 Processrättsliga frågor
          </note>
          <note>
            Punkt 4 (Tillståndsplikten för kommuner och regioner)
          </note>
          <note>
            1. utskottet
          </note>
          <note>
            2. res. 5 (S, C, V, MP)
          </note>
          <note>
            Votering:
          </note>
          <note>
            28 för utskottet
          </note>
          <note>
            28 för res. 5
          </note>
          <note>
            293 frånvarande
          </note>
          <note>
            Andre vice talmannen konstaterade att rösterna var lika delade
            och förklarade ärendet bordlagt enligt 11 kap. 12 § riksdagsordningen.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L, 1 -
          </note>
          <note>
            För res. 5: 16 S, 5 C, 4 V, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Amineh Kakabaveh (-) anmälde att hon avsett att rösta nej men
            markerats ha röstat ja.
          </note>
          <note>
            JuU40 Redogörelse för verksamheten inom den gemensamma parlamentariska
            kontrollgruppen för Europol och den svenska delegationens arbete
            under 2020
          </note>
          <note>
            Kammaren biföll utskottets förslag.
          </note>
          <note>
            AU14 Undantag för deltidsbrandmän vid beräkning av arbetslöshetsersättning
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Ytterligare undantag för deltidsbrandmän vid beräkning
            av arbetslöshetsersättning)
          </note>
          <note>
            1. utskottet
          </note>
          <note>
            2. res. (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res.: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            NU19 Gränsöverskridande tillgång till radio- och tv-program
          </note>
          <note>
            Kammaren biföll utskottets förslag.
          </note>
          <note>
            NU20 Näringspolitik
          </note>
          <note>
            Punkt 6 (Övrigt om företagsfrämjande)
          </note>
          <note>
            1. utskottet
          </note>
          <note>
            2. res. 8 (M)
          </note>
          <note>
            3. res. 9 (SD)
          </note>
          <note>
            4. res. 11 (V)
          </note>
          <note>
            5. res. 12 (KD)
          </note>
          <note>
            6. res. 13 (L)
          </note>
          <note>
            Förberedande votering 1:
          </note>
          <note>
            3 för res. 12
          </note>
          <note>
            3 för res. 13
          </note>
          <note>
            50 avstod
          </note>
          <note>
            293 frånvarande
          </note>
          <note>
            Andre vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Andre vice talmannen anmodade Lotta Olsson (M) och Serkan Köse
            (S) att fungera som kontrollanter vid lottningen samt David Lång
            (SD) att förrätta lottningen.
          </note>
          <note>
            Den upptagna lottsedeln visade ett ja, och kammaren hade således
            antagit res. 12.
          </note>
          <note>
            Förberedande votering 2:
          </note>
          <note>
            4 för res. 11
          </note>
          <note>
            3 för res. 12
          </note>
          <note>
            49 avstod
          </note>
          <note>
            293 frånvarande
          </note>
          <note>
            Kammaren biträdde res. 11.
          </note>
          <note>
            Förberedande votering 3:
          </note>
          <note>
            10 för res. 9
          </note>
          <note>
            4 för res. 11
          </note>
          <note>
            42 avstod
          </note>
          <note>
            293 frånvarande
          </note>
          <note>
            Kammaren biträdde res. 9.
          </note>
          <note>
            Förberedande votering 4:
          </note>
          <note>
            11 för res. 8
          </note>
          <note>
            10 för res. 9
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            18 för utskottet
          </note>
          <note>
            11 för res. 8
          </note>
          <note>
            27 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 3 MP
          </note>
          <note>
            För res. 8: 11 M
          </note>
          <note>
            Avstod: 1 S, 10 SD, 5 C, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 11 (Myndigheternas främjanderoll)
          </note>
          <note>
            1. utskottet
          </note>
          <note>
            2. res. 24 (SD, C)
          </note>
          <note>
            Votering:
          </note>
          <note>
            40 för utskottet
          </note>
          <note>
            15 för res. 24
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 L, 3 MP
          </note>
          <note>
            För res. 24: 10 SD, 5 C
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 19 (forts. från § 16) Energipolitik (forts. NU21)
          </note>
          <note>
            Anf. 93 RICKARD NORDIN (C) replik:
          </note>
          <note>
            Fru talman! Jag tänkte fatta mig kort. Har jag förstått korrekt
            att Joar Forssell och Liberalerna inte tycker att något kraftslag
            ska få statliga subventioner och stöd?
          </note>
          <note>
            Anf. 94 JOAR FORSSELL (L) replik:
          </note>
          <note>
            Fru talman! Tack, Rickard Nordin, för den frågan! Jag uppskattar
            den verkligen. Den är ju klargörande.
          </note>
          <note>
            Svaret är nej. Det är inte korrekt. Liberalerna tycker att det
            ska finnas stöd för kraftslag och för energi- och elproduktion,
            men stöden ska vara teknikneutrala. Det är hela vår poäng. Vi
            ser el och energi som en fullständigt grundläggande del av infrastrukturen.
            Därför ser vi också att det kan finnas behov av stöd.
          </note>
          <note>
            Låt mig ta ett exempel som jag tror att jag och Rickard Nordin
            har diskuterat tidigare – i alla fall har vi varit med i debatter
            tillsammans där det ha r diskuterats: Statliga kreditgarantier
            är en form av stöd. För ganska många år sedan fattade Liberalerna
            ett beslut på sitt årsmöte, som vi kallar för landsmöte, om att
            det ska finnas statliga kreditgarantier för stora projekt. På
            Centerpartiet, Miljöpartiet och Socialdemokraterna har det ibland
            låtit som om vårt beslut skulle ha handlat specifikt om kärnkraft,
            men det vi har sagt är att om det ska finnas statliga stöd ska
            de vara teknikneutrala.
          </note>
          <note>
            Oavsett vad det är för energislag man ägnar sig åt ska stöden
            vara tillgängliga, men det måste finnas kriterier. Det är klart
            att olika energislag kommer att ha olika lätt att uppfylla kriterierna,
            men kriterierna ska inte vara baserade på att vi gillar eller
            ogillar ett visst energislag, utan det ska handla om vad de tillför
            energisystemet som helhet och vilka behov som finns i energisystemet.
          </note>
          <note>
            Det lite långa svaret på Rickard Nordins ganska enkla fråga är
            alltså att det kommer att behöva finnas stöd till el- och energiproduktion
            av olika slag. Det är vi öppna för, men stöden ska vara teknikneutrala
            och inte riktade till ett specifikt energislag.
          </note>
          <note>
            Anf. 95 RICKARD NORDIN (C) replik:
          </note>
          <note>
            Fru talman! Tack, Joar Forssell, för klargörandet! Är då Joar
            Forssell beredd att se över de subventioner till kärnkraft som
            i dag finns i form av begränsat skadeståndsansvar? Det är ju ett
            riktat stöd specifikt till kärnkraften. Det rimliga är att man
            faktiskt får stå för sina egna försäkringskostnader i sammanhanget,
            så att man inte i det här fallet ger kärnkraften fördelen av att
            få ett stöd som andra energislag inte får.
          </note>
          <note>
            Anf. 96 JOAR FORSSELL (L) replik:
          </note>
          <note>
            Fru talman! Återigen vill jag säga att jag tycker att principerna
            ska vara desamma för alla energislag, oavsett om det handlar om
            produktion eller om vilka systemtjänster man tillför. All energiproduktion
            har kostnader, och de ssa kostnader tycker vi ska internaliseras
            i energiproduktionen och i leveransen. Men alla energislag tillför
            också något.
          </note>
          <note>
            Det är därför man ska få betalt för vad man tillför, och man
            ska stå för de kostnader man har orsakat. När det till exempel
            gäller havsbaserad vind ska man stå för vad det kostar att föra
            elen från produktionen dit där den används. Detta ska alla energislag
            göra. Det är inga konstigheter.
          </note>
          <note>
            Rickard Nordin frågar om försäkringskostnaderna. Märk väl att
            Centerpartiet inte är teknikneutralt i sin syn på olika energislag.
            Jag gav just ett exempel på det. Det finns många till. Men det
            är återigen så att det handlar om principerna. Vilka principer
            gäller när man försäkrar någonting, vad det än handlar om? Det
            kan gälla ett kärnkraftverk, en bil, ett hus eller någonting annat.
            Vi har principer för hur de riskerna ska fördelas.
          </note>
          <note>
            Riskerna skiljer sig såklart åt mellan olika energislag. Det
            är naturligt. Det är inget konstigt. De skiljer sig förmodligen
            åt mellan olika hus och olika bilar också. Det viktiga för oss
            är att principerna bakom är teknikneu ­ trala. Principen är att
            alla ska stå för sina egna kostnader. Principen är att man ska
            få betalt för det som man gör för energisystemet som helhet. Men
            i det här fallet, såklart, och i alla andra fall finns också principen
            att vi har en stat som är en del av försäkringssystemet. Så är
            det i alla andra försäk ­ ringar också. Det är inget konstigt.
          </note>
          <note>
            Det är märkligt, fru talman, att använda en retorik där man försöker
            få det till en riktad subvention när det är en princip som gäller
            för precis allting som vi försäkrar i det här landet och, vad
            jag vet, i de flesta andra länder.
          </note>
          <note>
            Anf. 97 PATRIK ENGSTRÖM (S):
          </note>
          <note>
            Fru talman! I dag debatterar vi näringsutskottets betänkande
            NU21 Energipolitik . I betänkandet behandlas 170 motionsyrkanden
            från allmänna motionstiden.
          </note>
          <note>
            Först vill jag yrka bifall till utskottets förslag i alla delar
            av betänkandet och avslag på samtliga reservationer.
          </note>
          <note>
            Jag kan konstatera att energipolitiken har tagit stor plats i
            debatten under det senaste året. Det avspeglas också av antalet
            motioner. Energipolitiken berör många i allmänhet, och det verkar
            vara lätt att hamna i att man är för eller emot ett visst kraftslag
            eller en viss teknik och glömmer bort helheten och långsiktigheten.
          </note>
          <note>
            Fru talman! Energipolitikens inriktning och mål ligger fast.
            Den ska syfta till att förena försörjningstrygghet, konkurrenskraft
            och ekologisk hållbarhet. Sverige står nu på tröskeln till nästa
            generations elektrifiering, vilket kommer att innebära stora förändringar
            i samhället. Därför tar nu regeringen fram en elektrifieringsstrategi
            i nära samarbete med representanter från näringslivet, myndigheter,
            miljöorganisationer och andra aktörer som kan bidra i det fortsatta
            arbetet. Strategin ska bidra till en snabb, smart och samhällsekonomiskt
            effektiv elektrifiering.
          </note>
          <note>
            I det pågående arbetet har man nu identifierat ett antal frågor.
            Jag tänkte nämna några som ett svar utifrån motionshanteringen.
          </note>
          <note>
            Det handlar bland annat om att ta fram en planeringsram som tar
            höjd för en möjlig fördubbling av elanvändningen till 2045. Roller,
            ansvar och samordning behöver utvecklas så att det offentliga
            och näringslivet drar åt samma håll.
          </note>
          <note>
            Man ska identifiera åtgärder som kan halvera ledtiderna för elnäten
            till 2025, så att utbyggnaden från idé till ledning går i takt
            med samhällets utveckling. Man ska även identifiera åtgärder som
            kan möjliggöra sektorkoppling mellan el, fjärrvärme, vätgas och
            andra energibärare så att energin kan flöda och användas där den
            är bäst lämpad. Det ska vara fokus på systemnytta vid utformning
            av styrmedel och regelverk.
          </note>
          <note>
            Vi behöver också öka fokus på driftssäkerhet, elkvalitet, beredskapsfrågor
            och totalförsvarets behov under elektrifieringen. Och elmarknaden
            behöver utvecklas på både kort och lång sikt på ett kostnadseffektivt
            och leveranssäkert sätt. Strategin ska vara klar redan i oktober
            i år.
          </note>
          <note>
            Fru talman! Vi har hört om kärnkraften i dag i debatten , o ch
            vi har hört kärnkraften debatteras mycket under det senaste året.
            Det handlar ofta om att man är för eller emot något eller om att
            man vill förlänga driften eller om att man vill ge Vattenfall,
            i det här fallet, ägardirektiv. Det kan gälla slutförvar, och
            det kan gälla nya små reaktorer som ska drivas på kärnbränsleavfall.
          </note>
          <note>
            Jag roade mig med att se hur många gånger kärnkraft nämndes i
            betänkandet och kom fram till att det var 278 gånger. Man kan
            snudda vid att tro att kärnkraft för vissa partier är en religion.
          </note>
          <note>
            Målen för energipolitiken ligger alltså fast, och det har sagts
            många gånger i denna talarstol. Målen ska inte ses som ett stoppdatum
            då kärnkraft förbjuds, och de innebär inte en stängning av kärnkraft
            genom politiska beslut.
          </note>
          <note>
            Vi har låtit riksdagens utredningstjänst titta på ett antal frågor
            när det gäller små modulära reaktorer, så kallade SMR, eftersom
            det finns flera motioner om detta. Hur många reaktorer behövs
            för att ersätta dagens kärnkraftverk? Hur många reaktorer kommer
            att behövas i framtiden utifrån Energimyndighetens senaste långtidsscenario?
            Och var i elsystemet ska dessa reaktorer byggas? Var passar de
            bäst in?
          </note>
          <note>
            Tekniken är inte mogen än. Tekniken väntas lanseras 2030. Men
            det råder osäkerhet om tekniken då är färdig och om den blir konkurrenskraftig.
            I dag finns det sex sådana anläggningar i världen. De finns i
            Kina. De finns i Pakistan. De finns i Indien. Och de finns i Ryssland.
            Ryssland har tre stycken.
          </note>
          <note>
            Det krävs 146 stycken små modulära reaktorer med en storlek på
            55 megawatt för att ersätta dagens kärnkraft. Hur många till skulle
            man då behöva i Energimyndighetens långtidsscenario? Ja, vi får
            nog lägga till ytterligare 80 reaktorer. När det gäller frågan
            om var i Sverige de ska byggas och placeras kan vi konstatera
            att vi har stora elöverskott i norra Sverige samtidigt som vi
            har brister i södra Sverige. Det bör innebära att alla dessa reaktorer
            ska byggas i elprisområde 3 och 4, alltså söder om Gävle.
          </note>
          <note>
            Sammanfattningsvis: Det finns många frågetecken runt dessa små
            modulära reaktorer. Men det är helt klart att det behövs väldigt
            många reaktorer för att ersätta befintlig kärnkraft eller för
            att ta höjd för ett ökat elbehov. Var ska de då byggas? Är det
            i Täby? Är det i Göteborg? Är det i Örebro? Jag vet inte, men
            med denna politik får nog alla kommuner i elprisområde 3 och 4
            räkna med att ha kärnkraftsreaktorer. Vi vet inte myck ­ et om
            priset för konsumenterna för detta, och det är en teknik som i
            dag utvecklas i Kina och Ryssland.
          </note>
          <note>
            Lägger man till den säkerhetspolitiska aspekten på detta tycker
            i varje fall jag att detta låter som en riktigt dålig idé. Men
            samtidigt vill jag tacka partierna som driver frågan om mer kärnkraft,
            för jösses vad intressant det kommer att bli i valrörelsen när
            väljarna får klart för sig att en röst på den politiska högern
            innebär att de riskerar att bli granne med en kärnkrafts ­ reaktor
            ! Tack för att ni har gett oss den valfrågan!
          </note>
          <note>
            Fru talman! En konkurrenskraftig fjärrvärmesektor är nödvändig
            för att vi ska klara de regionala kapacitetsutmaningarna. I arbetet
            med elektrifieringsstrategin finns kraft- och fjärrvärmesektorn
            med som en viktig del.
          </note>
          <note>
            Vi behöver ta till vara alla hållbara energigaser som på sikt
            kommer att spela en allt större roll i energimixen. Regeringen
            avser att återkomma med Biogasmarknadsutredningens förslag.
          </note>
          <note>
            Energimyndigheten har nyligen fått ett antal intressanta uppdrag.
            Man ska ta fram en strategi för vätgas, man ska lämna förslag
            på ett system för driftstöd till bio-CCS och man ska utreda ytterligare
            behov av styrmedel för att främja ökad inhemsk produktion av biodrivmedel.
            Satsningarna på att främja hållbara biobränslen för flyg förlängs,
            och uppdraget har utvidgats och gäller alla förnybara bränslen.
          </note>
          <note>
            Flera har i denna debatt tagit upp vattenkraften. Den står för
            nästan hälften av svensk elproduktion. Av bara det skälet är den
            oerhört viktig för det svenska kraftsystemet. Det är nu viktigt
            att ansvariga myndigheter vidtar de åtgärder som behövs för att
            prövningarna av moderna miljövillkor går så smidigt som möjligt.
            Regeringen avser att ge berörda myndigheter ett samlat uppdrag
            att genomföra en uppföljning av den nationella planen.
          </note>
          <note>
            Vindkraftens utveckling har varit explosionsartad. Vindkraften
            är i dag den klart billigaste elproduktionen som kan byggas ut
            snabbt och i stor skala. Det är viktigt att ha med sig att produktionen
            från vindkraften är som störst under hösten och vintern, när behoven
            också är som störst.
          </note>
          <note>
            Solelsrevolutionen fortsätter. 22 000 nya solcellsanläggningar
            installerades förra året. Det är en helt otrolig utveckling. Solelen
            har åttadubblats på fem år.
          </note>
          <note>
            Fru talman! Avslutningsvis har vi alltså mycket goda förutsättningar
            att ställa om till ett förnybart energisystem jämfört med många
            andra länder . Vi har också gott om el. Förra året nettoexporterade
            vi 25 terawattimmar, vilket motsvarade konsumtionen i Estland,
            Lettland och Litauen tillsammans. V i ser nu flera exempel på
            stora investeringar och etableringar från industrin i framför
            allt norra Sverige. En av anledningarna är tillgången på förnybar
            el till konkurrenskraftiga priser.
          </note>
          <note>
            Men visst finns det utmaningar som vi tidvis kan uppleva, exempelvis
            nätbegränsningar, vilket flera har tagit upp i dag, prisskillnader
            inom landet, vilket också har tagits upp i dag, och långa ledtider.
            Därför tar regeringen nu fram en elektrifieringsstrategi. Den
            ska bidra till en snabb, smart och samhällsekonomiskt effektiv
            elektrifiering.
          </note>
          <note>
            Anf. 98 CAMILLA BRODIN (KD) replik:
          </note>
          <note>
            Fru talman! Oavsett vad man tycker om kärnkraftens vara eller
            icke vara i framtiden måste man ta avfallsfrågan på allvar.
          </note>
          <note>
            I dag har Vattenfall gått ut med ett UMM, urgent market message.
            Det måste bolag göra för att varna marknaden när man ser risker.
            I dag gällde meddelandet att resterande kärnkraftsreaktorer riskerar
            att tas ur drift i maj 2024, på grund av att regeringen inte har
            fattat beslut i kärnavfallsfrågan. Om regeringen inte fattar beslut
            i frågan i sommar kan det få förödande konsekvenser för södra
            Sverige.
          </note>
          <note>
            Alla utredningar är gjorda. Underlaget finns på plats. Båda berörda
            kommuner, varav en är S-styrd, är redo. Vad är det som gör att
            beslutet inte kan fattas och att man därmed riskerar södra Sveriges
            produktion och stabilitet?
          </note>
          <note>
            Anf. 99 PATRIK ENGSTRÖM (S) replik:
          </note>
          <note>
            Fru talman! Jag vill tacka Camilla Brodin för frågan.
          </note>
          <note>
            Camilla Brodin och jag sitter i näringsutskottet och var på samma
            möte där miljöministern och energiministern redovisade hur läget
            ser ut. Jag kan, precis som en annan ledamot sa i debatten i dag,
            konstatera att ingen hittills har löst avfallsfrågan när det gäller
            kärnkraften. Det innebär att det inte är enkelt. Det är ganska
            svårt.
          </note>
          <note>
            På näringsutskottets möte uppfattade jag dock att regeringen
            tar frågan på fullaste allvar och att man avser att återkomma
            med beslut i god tid för att hantera frågan.
          </note>
          <note>
            Precis som Camilla Brodin säger är det oerhört viktiga frågor.
            Man kan tycka vad man vill om kärnkraften, men den står för minst
            30 procent av Sveriges elproduktion i dag. Det går över huvud
            taget inte att stänga kärnkraften med så kort varsel.
          </note>
          <note>
            Frågan är viktig. Jag har fullt förtroende för att ansvariga
            ministrar tar de initiativ som krävs för att lösa problemen med
            kärnbränsleavfallet.
          </note>
          <note>
            Anf. 100 CAMILLA BRODIN (KD) replik:
          </note>
          <note>
            Fru talman! Det känns ändå lite hoppfullt att ledamoten Patrik
            Engström känner sådant förtroende för att de båda ministrarna
            tar det fulla ansvaret för att ge besked i god tid. Nu är det
            inte så att besked har getts i god tid. Det är ganska knappt om
            tid, och vi har fortfarande inte fått några besked. Nu har vi
            alltså en situation där marknaden poängterar att det kan få drastiska
            följder.
          </note>
          <note>
            Det som håller på att hända är otroligt allvarligt för Sveriges
            konkurrenskraft, trovärdighet och tillväxt. Att dröja med detta
            beslut är inte bara dumt; det är oerhört allvarligt för Sverige
            AB.
          </note>
          <note>
            Hur länge kommer Socialdemokraterna låta Miljöpartiet styra i
            en sådan viktig fråga utan att sätta ned foten?
          </note>
          <note>
            Anf. 101 PATRIK ENGSTRÖM (S) replik:
          </note>
          <note>
            Fru talman! Den frågan ska inte ställas till mig utan till ansvariga
            statsråd.
          </note>
          <note>
            Camilla Brodin och jag var på samma möte. Jag hörde att man har
            för avsikt att lösa frågan. Och när jag hör det tror jag på det.
            När detta kommer att ske vet inte jag. Det vet inte Camilla Brodin
            heller. Men frågan är ju akut, som Camilla Brodin också anför,
            och kommer absolut att behandlas i rätt ordning.
          </note>
          <note>
            Samtidigt måste Camilla Brodin ha med sig att kärnbränsle och
            kärnbränsleavfall inte är vilken fråga som helst. Det handlar
            om beslut om oerhört farligt avfall som förhoppningsvis ska fattas
            i närtid och gälla i hundra tusen år.
          </note>
          <note>
            Återigen – inget annat land har fattat beslut i kärnbränsleavfallsfrågan.
            Men jag har fullt förtroende för att regeringen kommer att fatta
            de t beslut som behövs när det är dags.
          </note>
          <note>
            Anf. 102 RICKARD NORDIN (C) replik:
          </note>
          <note>
            Fru talman! Patrik Engström sa i sitt anförande att de energipolitiska
            målen står fast. Ja, den energiöverenskommelse som vi slöt 2016
            och som jag var en del av står också fast. Patrik Engström var
            kanske inte med i förhandlingsrummet, men han stöttar den regering
            som fortfarande står bakom den.
          </note>
          <note>
            Trots att energiöverenskommelsen står fast ser vi att vattenkraften
            inte alls får den behandling som vi var överens om i energiöverenskommelsen
            och i den uppföljande propositionen. Vi var överens om att vattenkraften
            skulle värnas och att effekten skulle kunna höjas i befintliga
            verk. Trots det har bara 3 procent av de svenska vattendragen
            KMV-klassats, med mindre stränga krav än de strängaste kraven
            i EU-rätten.
          </note>
          <note>
            Vattenmyndigheterna har nu haft ett samråd, och de säger att
            kostnaderna väntas skena. Det talas om 8 miljarder, trots att
            det bara handlar om ett fåtal av de vattendrag som ska bedömas.
            Totalt sett hade vi ju räknat med 10 miljarder.
          </note>
          <note>
            Stora mängder el och effekt från vattenkraften förväntas gå till
            spillo, och det i mycket större mängd än de HARO-värden som Centerpartiet
            redan var kritiska till. Man har gjort schablonmässiga bedömningar,
            trots att man skulle göra individuella bedömningar enligt den
            proposition som vi var överens om. Man har heller inte tagit med
            den lokala och regionala nyttan, trots att det tydligt anges i
            propositionen att man ska bedöma den. Allt detta står i strid
            med e nergiöverenskommelsens förslag.
          </note>
          <note>
            Min fråga till Patrik Engström, Socialdemokraterna och därmed
            regeringen är: Delar ni denna bild, och vad är ni i så fall beredda
            att göra?
          </note>
          <note>
            Anf. 103 PATRIK ENGSTRÖM (S) replik:
          </note>
          <note>
            Fru talman! Tack, Rickard Nordin, för frågan!
          </note>
          <note>
            Jag delar Rickard Nordins oro. Jag har fått exakt samma signaler
            från framför allt små vattenkraftsägare om att de upplever processen
            som bekymmersam. Resan som har startat är stor, det vill säga
            att skapa moderna miljökrav för vattenkraften. Men samtidigt är
            den helt nödvändig. Jag kommer att följa frågan väldigt noga,
            för vi har genom e nergiöverenskommelsen tecknat firma. Jag upplever
            den som sund och relevant vad gäller vattenkraften.
          </note>
          <note>
            Frågan kommer att följas upp av regeringen, och relevanta myndigheter
            kommer att få i uppdrag att beskriva hur processen har gått. Vi
            kan inte hamna i en situation där vi i systemet går miste om vattenkraft
            och därtill i sådana nivåer som både Rickard Nordin och jag har
            fått signaler om.
          </note>
          <note>
            Vi får naturligtvis hoppas att detta rättar till sig, men om
            det inte gör det är jag beredd att ta ett initiativ så att vi
            kommer på rätt väg igen. Det var inte meningen i vare sig lagstiftningen
            eller e nergiöverenskommelsen att massor med vattenkraftsenergi
            skulle spillas bort i onödan.
          </note>
          <note>
            Anf. 104 RICKARD NORDIN (C) replik:
          </note>
          <note>
            Fru talman! Patrik Engström delar oron. Men det räcker inte att
            dela oron eller följa frågan. Det här sker här och nu. Samrådet
            avslutades den 30 april. I november kommer de nya processerna
            att påbörjas. Det räcker alltså inte bara att följa frågan.
          </note>
          <note>
            Patrik Engström sa att myndigheterna kommer att få uppdrag. Det
            var intressant. Det är inga uppdrag som jag har hört talas om,
            så jag hade gärna velat höra vilka uppdrag han syftar på som ska
            ges till myndigheterna och när det ska ske. Det vore trevligt
            att få lite mer detaljerade svar på det som Patrik Engström tog
            upp.
          </note>
          <note>
            Anf. 105 PATRIK ENGSTRÖM (S) replik:
          </note>
          <note>
            Fru talman! När dessa uppdrag om uppföljning av moderna miljökrav
            kommer kan jag tyvärr inte svara på här och nu. Men jag har läst
            mig till att uppdragen kommer att ges. Samtidigt delar jag Rickard
            Nordin s frustra ­ tion och oro över att vi ska hamna i en situation
            där vi inte landar i det som lagstiftningen säger. Då måste vi
            agera. Jag har en skyldighet att agera, och jag är helt övertygad
            om att Rickard Nordin kommer att agera. Jag är även helt övertygad
            om att också regeringen kommer att agera.
          </note>
          <note>
            Det här borde åtminstone föranleda en uppföljning så att vi vet
            var det hela ligger. Jag får nämligen samtidigt signaler om att
            exempelvis vid Dalälven, där jag lever och verkar, har processen
            hittills gått riktigt bra.
          </note>
          <note>
            Anf. 106 JOAR FORSSELL (L) replik:
          </note>
          <note>
            Fru talman! I sitt anförande beskrev ledamoten Engström en oro
            för att det skulle poppa upp små kärnkraftverk lite här och var.
            Det lät till och med som att det skulle ske i alla kommuner i
            södra Sverige, om jag och mina riksdagskollegor till höger om
            Socialdemokraterna skulle få som vi ville.
          </note>
          <note>
            Fru talman! Det där är lite lustigt. Jag uppfattar det som att
            Socialdemokraterna inte förstår vidden av det problem vi har och
            kommer att ha i Sverige i framtiden med vår el- och energiförsörjning.
            J ag tror heller inte att Socialdemokraterna har begripit vår
            politik. Ja, Liberalerna har förslag om att ändra lagen så att
            man kan bygga kärnkraftverk på fler ställen än i dag. Men vi är
            teknikneutrala och gynnar inte något särskilt energislag. Vi har
            inte några förslag om att bygga kärnkraftverk i varje kommun,
            som ledamoten Engström angav, utan vi förhåller oss neutrala.
          </note>
          <note>
            I dag måste kommunerna först tillstyrka en ansökan om någon vill
            eta ­ blera en kärnteknisk anläggning. Och, fru talman, många
            medborgare i landet är oroade över regeringens politik vad gäller
            det kommunala vetot mot vindkraften. Många kommunmedborgare runt
            om i landet upplever att de riskerar att bli överkörda av en regering
            bestående av Miljöpartiet och Socialdemokraterna. Vi i Liberalerna
            värnar om vetot mot vindkraften, och vi tycker också att det är
            rimligt att kommuner ska vara med på banan om kärnkraft skulle
            etableras. Vi förhåller oss neutrala till dessa två energi ­ slag.
          </note>
          <note>
            Fru talman! Jag undrar om även Socialdemokraterna är teknikneutrala
            i denna fråga.
          </note>
          <note>
            Anf. 107 PATRIK ENGSTRÖM (S) replik:
          </note>
          <note>
            Fru talman! Tack, Joar Forssell, för frågan! Låt mig börja med
            kärnkraften. Den produceras på ett antal platser i Sverige i dag.
            Lagstiftningen på området är inte särskilt ny. Det är miljöbalken
            som styr det här. Vi ser i dag inget behov av att ändra lagstiftningen
            för att kärnkraftsetableringar ska kunna ske i exempelvis Täby,
            Örebro eller Göteborg. Ingen har ännu gjort några påstötningar
            om att man är på väg att bygga kärnkraftverk. Det här får man
            ta när den tiden i så fall kommer.
          </note>
          <note>
            Joar Forssell tog upp teknikneutralitet. Jag delar uppfattningen
            att vi politiskt ska försöka förhålla oss teknikneutrala och låta
            marknaden bygga det marknaden tycker är lämpligt utifrån dels
            kostnadsperspektiv, dels leveranssäkerhetsperspektiv och dels
            det politiskt möjliga.
          </note>
          <note>
            Denna hållning har Socialdemokraterna hela tiden haft. Vi vill
            inte hamna i en diskussion eller situation där vi inte inser att
            energisystemet behöver stå på flera ben. Just i dag såg det ut
            på följande sätt: K ärnkraften levererade 30 procent, vattenkraften
            levererade 30 procent och vindkraften levererade 30 procent. Kraftvärmen
            och det övriga levererade resterande procentenheter. Det här innebär
            att energisystemet är robust, och det finns redundans i systemet
            om man står på flera ben. Det kan man göra om man förhåller sig
            teknikneutral, vilket är en styrka. Det har vi gjort hittills,
            och vi kommer att fortsätta göra det.
          </note>
          <note>
            Anf. 108 JOAR FORSSELL (L) replik:
          </note>
          <note>
            Fru talman! Jag vet inte vad jag ska säga. Det är uppenbart att
            Socialdemokraterna inte förstår vidden och omfattningen av de
            problem som Sverige står inför med leveranssäkerhet och att få
            hela systemet att fungera. Socialdemokraterna står här och pratar
            om hur energiproduktionen ser ut i dag. Det var inte det frågan
            handlade om. Den handlade om hur vi ska klara klimatet och elektrifieringen
            och ha leveranssäkerhet, kostnadseffektivitet och hållbarhet också
            i framtiden. Vårt energibehov ökar otroligt mycket och kommer
            att öka ännu mer än vad Patrik Engström tog upp i sitt huvudanförande.
          </note>
          <note>
            Det är inte särskilt relevant för diskussionen hur produktionen
            såg ut just i dag. Det här handlar om att vi behöver ha en överproduktion
            för att klara olika situationer som kan uppstå och för att klara
            kriser och elektrifiering.
          </note>
          <note>
            Fru talman! Socialdemokraterna pratar om teknikneutralitet. Ändra
            då lagen så att vi kan bygga kärnkraftverk på fler ställen! Men
            behåll lagstiftningen som gör att kommunerna måste vara med på
            både kärnkraft och vindkraft! Det hade varit teknikneutralt. Och
            det är ju inte så att Socialdemokraterna föreslår ny lagstiftning
            som innebär att man bara får bygga vindkraft på ett par ställen
            i Sverige, som det är med kärnkraften. Det hade också varit teknikneutralt.
          </note>
          <note>
            Men, fru talman, Socialdemokraterna väljer inte något av de teknik
            ­ neutrala spåren. Socialdemokraterna väljer att ha en särreglering
            av kärn ­ kraften som skiljer sig från regleringen av vindkraften
            och gör att det är svårare och dyrare att etablera kärnkraft än
            vad det hade kunnat vara, efter ­ som det i praktiken uppstår
            en situation där vi inte har konkurrens. Varför vill inte Socialdemokraterna
            vara teknikneutrala och behandla olika energislag på ett likvärdigt
            sätt?
          </note>
          <note>
            Anf. 109 PATRIK ENGSTRÖM (S) replik:
          </note>
          <note>
            Fru talman! Jag kan konstatera att vi står ganska långt från
            varandra i synen på energipolitik. De framgångsfaktorer vi har
            sett hittills är förnybar el och konkurrenskraftiga priser. Det
            är det marknaden efterfrågar. Hade marknaden efterfrågat annat
            hade marknaden byggt annan elproduktion, exempelvis kärnkraft.
            Men man gör inte det – tyvärr för dig, Joar Forssell. Jag tycker
            att det är bra att man inte bygger ny kärnkraft, eftersom den
            tenderar att bli extremt dyr. Som jag diskuterat här i kammaren
            har vi inte heller löst avfallsfrågorna än.
          </note>
          <note>
            Joar Forssell måste inse att framgångssagan i Sverige handlar
            om förnybar energi till konkurrenskraftiga priser. Ska vi gå bort
            från detta? Vem ska betala för den teknik som Joar Forssell indirekt
            efterfrågar när han säger ”teknikneutralt”? Det är ju kärnkraft
            det är fråga om – dyr kärnkraft. Vill vi ha sådan i Sverige? I
            så fall kommer den väl att byggas i Sverige. Men jag vill inte
            betala mer på min elräkning. Det kanske Joar Forssell vill – bara
            för att det är kärnkraft. Men jag tror inte att de stora industrier
            som etableras i norr vill ha högre elpriser än nödvändigt. Vi
            tycker att det är fullt rimligt utifrån den energipolitik vi har
            i dag. Vi levererar ju på det området.
          </note>
          <note>
            Anf. 110 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Ledamoten Patrik Engström lyfter i sitt anförande
            fram det som kallas små modulära reaktorer och vad man känner
            inför dem. Det handlar om en högst tveksam ingång när det gäller
            vilken roll de kommer att kunna spela, kanske främst i den svenska
            energipolitiken framöver. Man gör felaktiga antaganden om storlek
            och vilken roll de ska spela. Det är uppenbart att man inte förstår
            att produktion måste finnas när det finns efterfrågan om vi ska
            kunna ha ett fungerande elsystem.
          </note>
          <note>
            Ur ett systemperspektiv kan vi i rapport efter rapport se att
            det blir dyrare med 100 procent förnybart jämfört med att inrikta
            sig på fossilfrihet. Man säger att det inte räcker att bara byta
            ord från ”förnybart” till ”fossilfritt”. Vi kan ju se när det
            handlar om energiforskningen att det rätt så omgående visade sig
            finnas intresse för kärnteknisk forskning. Det finns en ansökan
            om att på sikt uppföra en forskningsreaktor i Oskarshamn.
          </note>
          <note>
            Fortsatt finns det också regulatoriska hinder som försvårar.
            Socialdemokraterna framhärdar i att kärnkraft är olönsamt , m
            en ändå vågar man inte ta bort de regulatoriska hinder som finns,
            exempelvis vad gäller hur många reaktorer det får finnas i Sverige,
            var de ska vara placerade och så vidare. Det som jag då undrar,
            fru talman, är: Om nu Socialdemokraterna är så säkra på att det
            är så olönsamt och att ingen vill göra det, varför känner man
            sig då tvungen att i praktiken förbjuda etablering av nya reaktorer
            i Sverige?
          </note>
          <note>
            Anf. 111 PATRIK ENGSTRÖM (S) replik:
          </note>
          <note>
            Fru talman! Jag tackar Mattias Bäckström Johansson för frågan.
          </note>
          <note>
            Först och främst: Kärnkraften tenderar för Sverigedemokraterna
            att bli snudd på en religion. Kärnkraft ska lösa alla energiproblem
            som finns i Sverige, vad jag förstår. Men man glömmer på något
            vis att ha med sig frågan om konkurrenskraftiga priser.
          </note>
          <note>
            Det är sant att kärnkraften har sina förtjänster. Den har tjänat
            Sverige väl under många år och kommer att göra det i många år
            till. Men om nu kärnkraften är två, tre eller fyra gånger så dyr
            tror jag inte att det är så många som är intresserade av att bygga
            ny kärnkraft och köpa kärnkraftsel.
          </note>
          <note>
            Jag kan naturligtvis ha fel. Jag säger ingenting om det. Det
            kanske finns företag eller privatpersoner som vill ha högre elpriser.
            Men jag känner inte till att det skulle finnas så många, Mattias
            Bäckström Johansson. Varför fortsätter ni att driva just kärnkraftsspåret
            när marknaden prioriterar annat och den förnybara energin är betydligt
            billigare?
          </note>
          <note>
            Och vem är det som i slutändan ska betala? Ska vi betala via
            skatt ­ sedeln eller via elräkningen? Jag tycker att det är en
            relevant fråga, som Mattias Bäckström Johansson nu får möjlighet
            att svara på.
          </note>
          <note>
            Anf. 112 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Det som jag kan upplysa ledamoten Engström om är
            att kärnkraften växer globalt. Under den rödgröna regeringens
            maktinnehav har kärnkraften växt globalt varje enskilt år. I Sverige
            gör den inte det, men globalt gör den det. Man kan undra hur det
            kan komma sig.
          </note>
          <note>
            I anförandet välkomnade även Socialdemokraterna att bland annat
            Sverigedemokraterna ska driva kärnkraftsfrågan i valet. Jag kan
            välkomna det på motsvarande sätt, då en majoritet av Socialdemokraternas
            väljare har en helt annan inställning till kärnkraften än vad
            Socialdemokraterna har här i Sveriges riksdag.
          </note>
          <note>
            När det kommer till viljan att begränsa och försvåra för att
            bygga nya reaktorer eller överta reaktorer handlar det om en del
            i miljöbalken. En annan del är den som rör tillståndsfrågor gällande
            vindkraften. Där finns det ett kommunalt veto. Här är det intressant
            att Socialdemokraterna intar en helt annan inställning – man vill
            i stället försvåra för de kommuner som kanske vill nyttja vetot
            och inte vill ha någon vindkraftsetablering i kommunen. Där vill
            man i stället öppna för att kunna köra över kommuner och göra
            det lättare för etableringarna.
          </note>
          <note>
            Det här kan väl ses som ett löfte. Jag kan i så fall välkomna
            att Socialdemokraterna skickar en så pass tydlig signal till dem
            som bor på landsbygden om att deras röst kanske inte spelar så
            roll i den enskilda kommunen, eftersom det blir nationella intressen
            som kommer att driva på för det här. I så fall undrar jag, fru
            talman, varför Socialdemokraterna just vill kunna köra över landsbygdskommuner
            som inte vill ha vindkraft i sin kommun och inte ha det omvända
            scenariot som råder för kärnkraften.
          </note>
          <note>
            Anf. 113 PATRIK ENGSTRÖM (S) replik:
          </note>
          <note>
            Fru talman! När det gäller det kommunala vetot och den utredning
            som jag misstänker att Mattias Bäckström Johansson hänvisar till
            vet han att det inte finns någon majoritet för att ta bort vetot
            i Sveriges riksdag. Jag ser det inte framför mig. Däremot kanske
            man gör om processen. Det är ju inte rimligt att det i ett skede
            när ett företag kanske har investerat 10, 20 eller 30 miljoner
            i att undersöka om det är en bra plats och kanske har börjat med
            infrastruktur utlöses ett kommunalt veto. Kommunerna måste naturligtvis
            säga sitt. De har planmonopol. När i processen detta ska ske är
            vi beredda att diskutera. Men att ta bort vetot är över huvud
            taget inte aktuellt.
          </note>
          <note>
            När det gäller kärnkraften och valet ser jag verkligen fram emot
            en valrörelse där vi kan åka – kanske Mattias Bäckström Johansson
            och jag – tillsammans till Örebro och diskutera om vi ska ha kärnkraftsreaktorer.
          </note>
          <note>
            Vi kanske kan kalla det kvartersreaktorer. Det är små, ganska
            söta saker man har lanserat i Örebro. Vi kanske också kan diskutera
            med medborgarna och väljarna om de tycker att det är en bra idé
            om vi ställer ett vindkraftverk här eller en kärnkraftsreaktor
            här.
          </note>
          <note>
            Jag är helt övertygad om – men jag kan naturligtvis ha fel –
            att vi kommer att vinna den diskussionen. Jag tror inte att någon
            vill bo granne med en kärnkraftsreaktor.
          </note>
          <note>
            Anf. 114 KAROLINA SKOG (MP):
          </note>
          <note>
            Fru talman! Det är en spännande tid som vi lever i. Energiomställning
            ­ en går nu snabbare än någonsin. Ändå är vi bara i början och
            har en lång väg att gå. Fortfarande är en stor majoritet av världens
            energiproduk ­ tion fossil. Fortfarande pumpas olja ur marken,
            kol bryts i gruvor och fossilgas eldas för värme och el.
          </note>
          <note>
            Detta är det största hotet mot mänsklig välfärd som vi står inför.
            Det innebär att världen är i skriande behov av grön politik. Men
            låt oss också titta på den omställning som faktiskt sker här och
            nu. Även om det inte går tillräckligt snabbt är det svårt att
            inte bli inspirerad av att se det som har hänt de senaste åren.
          </note>
          <note>
            Förra året var 90 procent av all ny elproduktion i hela världen
            förnybar. Internationella organ talar om att det kommer att gå
            upp. På de flesta marknader är nu solenergi den billigaste energikällan.
            Det har skett efter en helt spektakulär prisutveckling , där priset
            har fallit med 90 procent. Även vindkraft har minskat drastiskt
            i pris och är nu tillsammans med solenergi den billigaste energikällan
            på många marknader.
          </note>
          <note>
            I EU har vi en fantastisk utveckling av priset på koldioxid.
            Efter att Miljöpartiet i regering tog initiativ till att reformera
            den gemensamma utsläppshandeln har priset tiodubblats. Detta leder
            nu till att vi har en snabb utfasning av kol i Europa.
          </note>
          <note>
            Faktum är att prisbilden nu gör att det är billigare att bygga
            förnybar el än att driva vidare befintliga fossila anläggningar.
            Det är en grön jordskredsseger som ger en global effekt på utsläppen.
            Utvecklingen vad gäller det förnybara står i skarp kontrast till
            utvecklingen för kärnkraft.
          </note>
          <note>
            Medan det förnybara blir billigare och billigare blir kärnkraften
            dyrare och dyrare. Vi kan också se att projekt runt om i världen
            tar mycket lång tid. Kärnkraften har spelat ut sin roll. Den är
            för dyr, och det tar för lång tid att bygga. Den har inte en chans
            att finnas med i den omställning som redan är på gång.
          </note>
          <note>
            Ett helt förnybart energisystem kommer med en rad fördelar. Det
            är ren luft, minimal klimatskada, en demokratisering av elmarknaden,
            ett bidrag till ett starkare totalförsvar och ett minskat beroende
            av import av fossilt uran som väldigt ofta kommer från instabila
            och odemokratiska länder.
          </note>
          <note>
            Men det är inte utan utmaning vi gör den omställningen. Med mer
            sol och vind i systemet kommer vi att behöva stödjande tekniker
            för att reglera marknaden. Här är energilager en central del.
            Med batterier, vätgas och andra lagringsfunktioner kan toppar
            och dalar i energisystemet kompenseras.
          </note>
          <note>
            Glädjande nog ser vi nu samma prisutveckling vad gäller energilager
            som vi kan se för sol och vind. Batterier minskar drastiskt i
            pris. Förnybar vätgas bedöms vara billigare än fossil vätgas inom
            bara några år.
          </note>
          <note>
            Jag är otroligt glad att regeringen är på bollen i de här frågorna
            med strategier för elektrifiering och utbyggnad av förnybar vätgasproduktion.
            Vi gröna vill höja ambitionerna i de här frågorna ytterligare.
            Vi behöver vidare fokusera på att utbyggnad av det förnybara sker
            där det verkligen behövs.
          </note>
          <note>
            Här är jag väldigt stolt över det utspel som mitt parti gjorde
            häromdagen. Vi tycker att det ska sättas ett planeringsmål om
            90 terawattimmar havsvind. Havsvindkraftverk kan byggas längs
            kusten i södra Sverige och därmed bidra där den behövs som bäst.
          </note>
          <note>
            Fru talman! Låt mig runda av med att säga några ord om vinterns
            eldebatt. Det var länge sedan vi hade en sådan oseriös och okunnig
            debatt om ett så viktigt ämne. Olyckskorpar har försökt att sätta
            en bild av att Sverige skulle lida brist på el och vara beroende
            av smutsig import. Ingenting kunde vara mer felaktigt.
          </note>
          <note>
            De senaste åren har Sverige tvärtemot vad som hävdas i debatten
            gjort en enorm resa för förnybart. De stora mängder vindkraft
            som har förts in i systemet har gjort att Sveriges elöverskott
            har ökat kraftigt. Det innebär att vi till exempel kan exportera
            el till Polen. Varje dag bidrar svensk el till att trycka ut fulel
            i våra grannländer och minska utsläppen.
          </note>
          <note>
            Här vill jag vara tydlig. Att bryta ut några timmars produktion
            av netto ­ import är oseriöst och historielöst. Det är viktigt
            att komma ihåg att under tidigare regeringars maktinnehav har
            vi varit beroende av import vad gäller både enskilda timmar och
            om man tittar på helårsbasis. Vi har vänt ett nettounderskott
            till ett gigantiskt nettoöverskott.
          </note>
          <note>
            Fru talman! Med vind, sol, batterier och vätgas tar vi nu Sverige
            in i framtiden. Med de teknikerna har vi möjligheten till 100
            procent förnybar elproduktion. Det är självklart en chans vi inte
            kan missa. Med detta yrkar jag bifall till utskottets förslag
            i betänkandet.
          </note>
          <note>
            Anf. 115 CAMILLA BRODIN (KD) replik:
          </note>
          <note>
            Fru talman! Jag tänker upprepa lite grann av den frågeställning
            jag riktade till ledamoten från Socialdemokraterna. Oavsett vad
            man tycker om kärnkraft måste man ändå ta avfallsfrågan på allvar.
          </note>
          <note>
            I dag har Vattenfall gått ut med ett UMM, urgent market message,
            till marknaden. Det är något man som bolag måste göra för att
            varna marknaden när man ser att risker finns. I dag gällde detta
            meddelande att varna marknaden om att resterande kärnkraftsreaktorer
            riskerar att tas ur drift med start från maj 2024 på grund av
            att regeringen inte fattat beslut om kärnavfallsfrågan.
          </note>
          <note>
            Om regeringen inte fattar beslut under sommaren kommer det att
            få konsekvenser som skulle vara förödande för södra Sverige. Alla
            utredning ­ ar är gjorda. Underlaget finns på plats. Båda de berörda
            kommunerna är redo. Inser inte Miljöpartiet vilka konsekvenser
            ett sent beslut innebär för Sverige som helhet?
          </note>
          <note>
            Anf. 116 KAROLINA SKOG (MP) replik:
          </note>
          <note>
            Fru talman! Vi måste ta frågan om slutförvar på allvar. Jag kan
            verkligen inte hålla med mer – självfallet är det så. Jag tycker
            att de som förespråkar kärnkraft borde ta den på otroligt mycket
            större allvar än vad de ofta gör.
          </note>
          <note>
            Det är självklart viktigt att vi kommer vidare med en lösning
            på frågan om slutförvaring, men det är ett beslut som får konsekvenser
            hundra tusen år framåt. Det bör och kan inte stressas igenom.
            Det vore ansvarslöst och riskerar att bli farligt.
          </note>
          <note>
            Än så länge har mark- och miljödomstolen inte gett slutgiltigt
            grönt ljus. Det finns fortfarande oklarheter som måste lösas.
            Det viktigaste är att vi får till en lösning så att mellanlagret
            kan användas även framöver. Därför har ansvarigt statsråd gett
            besked om att man överväger lösningen med separata tillståndsprocesser
            för att lösa detta på ett bra sätt. Det har statsrådet redogjort
            för här i kammaren, och därför kan vi räkna med att det är den
            beredningen som sker på Regeringskansliet.
          </note>
          <note>
            Anf. 117 CAMILLA BRODIN (KD) replik:
          </note>
          <note>
            Fru talman! Med de besked som Karolina Skog ger mig här i dag
            håller det på att hända något otroligt allvarligt.
          </note>
          <note>
            När det gäller Sveriges konkurrenskraft, trovärdighet och tillväxt
            är det inte bara dumt att dröja med ett sådant beslut, utan det
            är allvarligt. Ledamoten menar att vi inte tar kärnavfallsfrågan
            på allvar, men jag tror att det finns ganska många partier som
            håller med mig om att vi har varit fler partier som har tagit
            frågan på mycket större allvar än vad regeringen har gjort hittills.
          </note>
          <note>
            I Finland har slutförvar börjat byggas. Man använder sanna teknik
            där som det planeras för i Sverige. Forskning har bedrivits i
            över 50 år. Vad är det som gör att Miljöpartiet tror sig vara
            mer experter i denna fråga än de som har jobbat med den under
            lång tid? När alla besked och beslut finns förberedda är ett beslut
            från regeringen det sista som krävs. Vad är det som gör att Miljöpartiet
            är mer experter än experterna själva?
          </note>
          <note>
            Anf. 118 KAROLINA SKOG (MP) replik:
          </note>
          <note>
            Fru talman! Att sitta i riksdagen och försöka fjärrstyra ett
            oerhört viktigt beslut och pressa fram det snabbare än vad som
            behövs är inte att ta kärnavfallsfrågan på allvar.
          </note>
          <note>
            Nu råkar det vara jag som, när jag var minister, startade den
            organisa ­ tion som nu sitter och som har samlat ihop de experter
            som behövs för att lösa frågan. Det är en samling mycket kunniga
            personer som har förutsättningar och tid att gå igenom frågan
            ordentligt, på det sätt som den förtjänar.
          </note>
          <note>
            I Sverige har vi också en samling organisationer som kan granska
            från olika håll. När man tittar på det som kommer från de olika
            organen blir det tydligt att det finns frågor som behöver belysas
            ytterligare. Detta måste vi ta på allvar. Vi måste låta processen
            ta den tid den tar och göra det som ledamoten påstår sig vilja,
            nämligen låta experterna göra sitt jobb.
          </note>
          <note>
            Anf. 119 RICKARD NORDIN (C) replik:
          </note>
          <note>
            Fru talman! Karolina Skog debatterar mycket engagerat för frågor
            där vi har ett stort gemensamt intresse och där vi står enade
            på många sätt.
          </note>
          <note>
            I den elektrifiering som vi ser, inte minst inom transportsektorn,
            och som kommer att minska utsläppen radikalt finns vissa utmaningar.
            En av fem som har en elbil säger att man inte kommer att skaffa
            en elbil igen därför att man saknar laddning hemmavid. Det är
            såklart ett jättestort problem om den typen av saker inte kan
            åtgärdas.
          </note>
          <note>
            År 2016, när Karolina Skog var med i regeringen, kom Energimyndigheten
            med en hemställan om att ändra belysningsförordningen, som gör
            att belysningsnätet bara får användas till just belysning, för
            att också kunna sätta upp laddstolpar, efter ett försök som gjorts
            i Askersund med mycket lyckat resultat. Det var som sagt snart
            fem år sedan.
          </note>
          <note>
            Vi vet att man har kunnat göra precis på det sättet i London,
            där man helt enkelt har gjort om lyktstolpar till laddstolpar.
            År 2019 kom detta med i den klimatpolitiska handlingsplanen, tack
            vare Centerpartiet, eftersom regeringen inte hade agerat. År 2020
            fanns det dessutom med i en utredning om nätkoncession, som Elisabet
            Falemo lade fram. Och nu 2021 lämnar regeringen en proposition
            utifrån just denna utredning men väljer att utesluta detta förslag.
          </note>
          <note>
            Vi har alltså ett förslag som gör att man i ett steg skulle kunna
            få fram tusentals laddstolpar i städerna, där vi vet att det är
            allra svårast att få fram dem. Ändå väljer regeringen att inte
            gå fram med den typen av förslag, trots att vi dessutom är överens.
            Min fråga till Karolina Skog är: Varför?
          </note>
          <note>
            Anf. 120 KAROLINA SKOG (MP) replik:
          </note>
          <note>
            Fru talman! I coronatider är det ofta så att ledamöter behöver
            företräda varandra i debatter, och jag gör ett gästspel här i
            energidebatten. Jag fick en fråga om något som jag har inte har
            tittat på på flera år, så jag måste säga pass och hänvisa till
            ansvarigt statsråd. Jag är ekonomisk-politisk talesperson, och
            vår ansvariga ledamot följer restriktionerna om att stanna hemma
            vid minsta symtom. Jag måste erkänna att jag inte kan svara på
            frågan.
          </note>
          <note>
            Anf. 121 RICKARD NORDIN (C) replik:
          </note>
          <note>
            Fru talman! Det var ett ärligt svar, Karolina Skog. Jag tror
            faktiskt det svaret stämmer ungefär för regeringen i övrigt också.
            Jag tror inte att det finns något vettigt svar på varför man inte
            har gjort detta, annat än möjligtvis att man springer elnätsbolagens
            ärenden.
          </note>
          <note>
            Vi får helt enkelt hoppas att Karolina Skog tar med sig frågan
            och ser till att det genomförs. Detta kommer Centerpartiet att
            se till, om inte annat.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 maj.)
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2021) 89 Förslag till Europaparlamentets och rådets beslut
            om unio ­ nens deltagande i det europeiska partnerskap för metrologi
            som har in ­ letts av flera medlemsstater
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 4 maj
          </note>
          <note>
            2020/21:2737 Internationella militära insatser
          </note>
          <note>
            av Caroline Nordengrip (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2738 Tydligare kontroll av kosttillskott
          </note>
          <note>
            av Saila Quicklund (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2739 Cabotagetrafik
          </note>
          <note>
            av Sofia Westergren (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2740 Anslagen till vägunderhåll
          </note>
          <note>
            av Johan Hultberg (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2741 Socialjour dygnet runt
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2020/21:2742 Socialtjänst dygnet runt för utsatta barn
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2020/21:2743 Strategin för romsk inkludering
          </note>
          <note>
            av Tina Acketoft (L)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2744 Huvudmannaskap för personlig assistans
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2020/21:2745 Omprövningsstopp för kommunal assistans
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2020/21:2746 Tillgängligheten för människor med ledar- eller
            assistanshund
          </note>
          <note>
            av Lina Nordquist (L)
          </note>
          <note>
            till socialminister Lena Hallengren (S)
          </note>
          <note>
            2020/21:2747 Hormonbehandling för sexualbrottslingar
          </note>
          <note>
            av Linda Lindberg (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2748 Antalet placerade barn i samma familjehem
          </note>
          <note>
            av Linda Lindberg (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2749 Utökade resurser till polisen för åtgärder mot pedofiler
          </note>
          <note>
            av Björn Söder (SD)
          </note>
          <note>
            till statsrådet Mikael Damberg (S)
          </note>
          <note>
            2020/21:2750 En lag i Hongkong mot pressfrihet
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2751 Vägran att ta covidtest
          </note>
          <note>
            av David Josefsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2752 Utvecklingssamarbetet i Afghanistan
          </note>
          <note>
            av Boriana Åberg (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2753 Skyddade identiteter
          </note>
          <note>
            av Boriana Åberg (M)
          </note>
          <note>
            till finansminister Magdalena Andersson (S)
          </note>
          <note>
            2020/21:2754 Minskad sekretess mellan myndigheter
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2755 Svindel med svenskt bistånd
          </note>
          <note>
            av Boriana Åberg (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2756 Vårdnadshavares tillgång till sina barns journaler
          </note>
          <note>
            av Boriana Åberg (M)
          </note>
          <note>
            till socialminister Lena Hallengren (S)
          </note>
          <note>
            § 22 Kammaren åtskildes kl. 17 . 36 .
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 5 anf.
            3 (delvis) ,
          </note>
          <note>
            av andre vice talmannen därefter till och med § 6 anf. 12 (delvis)
            ,
          </note>
          <note>
            av tredje vice talmannen därefter till och med § 11 anf. 21 (delvis)
            ,
          </note>
          <note>
            av andre vice talmannen därefter till och med § 15 anf. 48 (delvis)
            ,
          </note>
          <note>
            av tredje vice talmannen därefter till och med § 16 anf. 81 (delvis)
            ,
          </note>
          <note>
            av andre vice talmannen därefter till och med § 19 anf. 103 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om granskningsrapport
          </note>
          <note>
            § 4 Ärenden för hänvisning till utskott
          </note>
          <note>
            § 5 Fortsatt giltighet av lagen om tillfälliga smittskyddsåtgärder
            på serveringsställen
          </note>
          <note>
            Socialutskottets betänkande 2020/21:SoU34
          </note>
          <note>
            Anf. 1 PER RAMHORN (SD)
          </note>
          <note>
            Anf. 2 SOFIA NILSSON (C)
          </note>
          <note>
            Anf. 3 ACKO ANKARBERG JOHANSSON (KD)
          </note>
          <note>
            Anf. 4 DAG LARSSON (S)
          </note>
          <note>
            Anf. 5 JOHAN HULTBERG (M)
          </note>
          <note>
            Anf. 6 KARIN RÅGSJÖ (V)
          </note>
          <note>
            Anf. 7 LINA NORDQUIST (L)
          </note>
          <note>
            Anf. 8 NICKLAS ATTEFJORD (MP)
          </note>
          <note>
            (Beslut fattades under § 18.)
          </note>
          <note>
            § 6 Lag om estetiska kirurgiska ingrepp och estetiska injektionsbehandlingar
          </note>
          <note>
            Socialutskottets betänkande 2020/21:SoU22
          </note>
          <note>
            Anf. 9 CLARA ARANDA (SD)
          </note>
          <note>
            Anf. 10 SOFIA NILSSON (C)
          </note>
          <note>
            Anf. 11 LINA NORDQUIST (L)
          </note>
          <note>
            Anf. 12 ACKO ANKARBERG JOHANSSON (KD)
          </note>
          <note>
            Anf. 13 DAG LARSSON (S)
          </note>
          <note>
            Anf. 14 JOHAN HULTBERG (M)
          </note>
          <note>
            Anf. 15 KARIN RÅGSJÖ (V)
          </note>
          <note>
            Anf. 16 NICKLAS ATTEFJORD (MP)
          </note>
          <note>
            (Beslut fattades under § 18.)
          </note>
          <note>
            § 7 Riksrevisionens årsredovisning för 2020
          </note>
          <note>
            Konstitutionsutskottets betänkande 2020/21:KU17
          </note>
          <note>
            (Beslut fattades under § 18.)
          </note>
          <note>
            § 8 Riksrevisionens rapport om automatiserat beslutsfattande
            i statsförvaltningen
          </note>
          <note>
            Konstitutionsutskottets betänkande 2020/21:KU28
          </note>
          <note>
            (Beslut fattades under § 18.)
          </note>
          <note>
            § 9 Verksamhetsredogörelser för riksdagens nämnder
          </note>
          <note>
            Konstitutionsutskottets betänkande 2020/21:KU30
          </note>
          <note>
            (Beslut fattades under § 18.)
          </note>
          <note>
            § 10 Dröjsmålstalan vid erkännande av yrkeskvalifikationer
          </note>
          <note>
            Utbildningsutskottets betänkande 2020/21:UbU22
          </note>
          <note>
            (Beslut fattades under § 18.)
          </note>
          <note>
            § 11 Processrättsliga frågor
          </note>
          <note>
            Justitieutskottets betänkande 2020/21:JuU25
          </note>
          <note>
            Anf. 17 GUSTAF LANTZ (S)
          </note>
          <note>
            Anf. 18 ELLEN JUNTTI (M)
          </note>
          <note>
            Anf. 19 ADAM MARTTINEN (SD)
          </note>
          <note>
            Anf. 20 JOHAN HEDIN (C)
          </note>
          <note>
            Anf. 21 LINDA WESTERLUND SNECKER (V)
          </note>
          <note>
            Anf. 22 INGEMAR KIHLSTRÖM (KD)
          </note>
          <note>
            Anf. 23 JOHAN PEHRSON (L)
          </note>
          <note>
            Anf. 24 HÅKAN SVENNELING (V)
          </note>
          <note>
            Anf. 25 JOHAN PEHRSON (L) replik
          </note>
          <note>
            Anf. 26 HÅKAN SVENNELING (V) replik
          </note>
          <note>
            Anf. 27 JOHAN PEHRSON (L) replik
          </note>
          <note>
            Anf. 28 HÅKAN SVENNELING (V) replik
          </note>
          <note>
            (Beslut fattades under § 18.)
          </note>
          <note>
            § 12 Redogörelse för verksamheten inom den gemensamma parlamentariska
            kontrollgruppen för Europol och den svenska delegationens arbete
            under 2020
          </note>
          <note>
            Justitieutskottets betänkande 2020/21:JuU40
          </note>
          <note>
            (Beslut fattades under § 18.)
          </note>
          <note>
            § 13 Undantag för deltidsbrandmän vid beräkning av arbetslöshetsersättning
          </note>
          <note>
            Arbetsmarknadsutskottets betänkande 2020/21:AU14
          </note>
          <note>
            Anf. 29 ANN-SOFIE LIFVENHAGE (M)
          </note>
          <note>
            Anf. 30 MICHAEL ANEFUR (KD)
          </note>
          <note>
            Anf. 31 PATRIK BJÖRCK (S)
          </note>
          <note>
            Anf. 32 MICHAEL ANEFUR (KD) replik
          </note>
          <note>
            Anf. 33 PATRIK BJÖRCK (S) replik
          </note>
          <note>
            Anf. 34 MICHAEL ANEFUR (KD) replik
          </note>
          <note>
            Anf. 35 PATRIK BJÖRCK (S) replik
          </note>
          <note>
            Anf. 36 ANN-SOFIE LIFVENHAGE (M) replik
          </note>
          <note>
            Anf. 37 PATRIK BJÖRCK (S) replik
          </note>
          <note>
            Anf. 38 ANN-SOFIE LIFVENHAGE (M) replik
          </note>
          <note>
            Anf. 39 ANDRE VICE TALMANNEN
          </note>
          <note>
            Anf. 40 PATRIK BJÖRCK (S) replik
          </note>
          <note>
            Anf. 41 MAGNUS PERSSON (SD)
          </note>
          <note>
            Anf. 42 ALI ESBATI (V)
          </note>
          <note>
            (Beslut fattades under § 18.)
          </note>
          <note>
            § 14 Gränsöverskridande tillgång till radio- och tv-program
          </note>
          <note>
            Näringsutskottets betänkande 2020/21:NU19
          </note>
          <note>
            (Beslut fattades under § 18.)
          </note>
          <note>
            § 15 Näringspolitik
          </note>
          <note>
            Näringsutskottets betänkande 2020/21:NU20
          </note>
          <note>
            Anf. 43 LARS HJÄLMERED (M)
          </note>
          <note>
            Anf. 44 TOBIAS ANDERSSON (SD)
          </note>
          <note>
            Anf. 45 RICKARD NORDIN (C)
          </note>
          <note>
            Anf. 46 TOBIAS ANDERSSON (SD) replik
          </note>
          <note>
            Anf. 47 RICKARD NORDIN (C) replik
          </note>
          <note>
            Anf. 48 TOBIAS ANDERSSON (SD) replik
          </note>
          <note>
            Anf. 49 RICKARD NORDIN (C) replik
          </note>
          <note>
            Anf. 50 LARS HJÄLMERED (M) replik
          </note>
          <note>
            Anf. 51 RICKARD NORDIN (C) replik
          </note>
          <note>
            Anf. 52 LARS HJÄLMERED (M) replik
          </note>
          <note>
            Anf. 53 RICKARD NORDIN (C) replik
          </note>
          <note>
            Anf. 54 LORENA DELGADO VARAS (V)
          </note>
          <note>
            Anf. 55 LARS HJÄLMERED (M) replik
          </note>
          <note>
            Anf. 56 LORENA DELGADO VARAS (V) replik
          </note>
          <note>
            Anf. 57 LARS HJÄLMERED (M) replik
          </note>
          <note>
            Anf. 58 LORENA DELGADO VARAS (V) replik
          </note>
          <note>
            Anf. 59 TOBIAS ANDERSSON (SD) replik
          </note>
          <note>
            Anf. 60 LORENA DELGADO VARAS (V) replik
          </note>
          <note>
            Anf. 61 TOBIAS ANDERSSON (SD) replik
          </note>
          <note>
            Anf. 62 LORENA DELGADO VARAS (V) replik
          </note>
          <note>
            Anf. 63 CAMILLA BRODIN (KD)
          </note>
          <note>
            Anf. 64 JOAR FORSSELL (L)
          </note>
          <note>
            Anf. 65 ANNA-CAREN SÄTHERBERG (S)
          </note>
          <note>
            Anf. 66 LARS HJÄLMERED (M) replik
          </note>
          <note>
            Anf. 67 ANNA-CAREN SÄTHERBERG (S) replik
          </note>
          <note>
            Anf. 68 LARS HJÄLMERED (M) replik
          </note>
          <note>
            Anf. 69 ANNA-CAREN SÄTHERBERG (S) replik
          </note>
          <note>
            Anf. 70 TOBIAS ANDERSSON (SD) replik
          </note>
          <note>
            Anf. 71 ANNA-CAREN SÄTHERBERG (S) replik
          </note>
          <note>
            Anf. 72 TOBIAS ANDERSSON (SD) replik
          </note>
          <note>
            Anf. 73 ANNA-CAREN SÄTHERBERG (S) replik
          </note>
          <note>
            Anf. 74 JOAR FORSSELL (L) replik
          </note>
          <note>
            Anf. 75 ANNA-CAREN SÄTHERBERG (S) replik
          </note>
          <note>
            Anf. 76 JOAR FORSSELL (L) replik
          </note>
          <note>
            Anf. 77 ANNA-CAREN SÄTHERBERG (S) replik
          </note>
          <note>
            Anf. 78 KAROLINA SKOG (MP)
          </note>
          <note>
            (Beslut fattades under § 18.)
          </note>
          <note>
            § 16 Energipolitik
          </note>
          <note>
            Näringsutskottets betänkande 2020/21:NU21
          </note>
          <note>
            Anf. 79 LOTTA OLSSON (M)
          </note>
          <note>
            Anf. 80 MATTIAS BÄCKSTRÖM JOHANSSON (SD)
          </note>
          <note>
            Anf. 81 RICKARD NORDIN (C)
          </note>
          <note>
            Anf. 82 LOTTA OLSSON (M) replik
          </note>
          <note>
            Anf. 83 RICKARD NORDIN (C) replik
          </note>
          <note>
            Anf. 84 LOTTA OLSSON (M) replik
          </note>
          <note>
            Anf. 85 RICKARD NORDIN (C) replik
          </note>
          <note>
            Anf. 86 BIRGER LAHTI (V)
          </note>
          <note>
            Anf. 87 CAMILLA BRODIN (KD)
          </note>
          <note>
            Anf. 88 RICKARD NORDIN (C) replik
          </note>
          <note>
            Anf. 89 CAMILLA BRODIN (KD) replik
          </note>
          <note>
            Anf. 90 RICKARD NORDIN (C) replik
          </note>
          <note>
            Anf. 91 CAMILLA BRODIN (KD) replik
          </note>
          <note>
            Anf. 92 JOAR FORSSELL (L)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 17 Beslut om ärenden som slutdebatterats den 29 april
          </note>
          <note>
            MJU17 Jordbrukspolitik
          </note>
          <note>
            KrU2 Idrott, friluftsliv och spel
          </note>
          <note>
            KrU6 Kulturarvsfrågor
          </note>
          <note>
            KrU10 Folkbildningsfrågor
          </note>
          <note>
            UU16 Afrika
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            SoU34 Fortsatt giltighet av lagen om tillfälliga smittskyddsåtgärder
            på serveringsställen
          </note>
          <note>
            SoU22 Lag om estetiska kirurgiska ingrepp och estetiska injektionsbehandlingar
          </note>
          <note>
            KU17 Riksrevisionens årsredovisning för 2020
          </note>
          <note>
            KU28 Riksrevisionens rapport om automatiserat beslutsfattande
            i statsförvaltningen
          </note>
          <note>
            KU30 Verksamhetsredogörelser för riksdagens nämnder
          </note>
          <note>
            UbU22 Dröjsmålstalan vid erkännande av yrkeskvalifikationer
          </note>
          <note>
            JuU25 Processrättsliga frågor
          </note>
          <note>
            JuU40 Redogörelse för verksamheten inom den gemensamma parlamentariska
            kontrollgruppen för Europol och den svenska delegationens arbete
            under 2020
          </note>
          <note>
            AU14 Undantag för deltidsbrandmän vid beräkning av arbetslöshetsersättning
          </note>
          <note>
            NU19 Gränsöverskridande tillgång till radio- och tv-program
          </note>
          <note>
            NU20 Näringspolitik
          </note>
          <note>
            § 19 (forts. från § 16) Energipolitik (forts. NU21)
          </note>
          <note>
            Anf. 93 RICKARD NORDIN (C) replik
          </note>
          <note>
            Anf. 94 JOAR FORSSELL (L) replik
          </note>
          <note>
            Anf. 95 RICKARD NORDIN (C) replik
          </note>
          <note>
            Anf. 96 JOAR FORSSELL (L) replik
          </note>
          <note>
            Anf. 97 PATRIK ENGSTRÖM (S)
          </note>
          <note>
            Anf. 98 CAMILLA BRODIN (KD) replik
          </note>
          <note>
            Anf. 99 PATRIK ENGSTRÖM (S) replik
          </note>
          <note>
            Anf. 100 CAMILLA BRODIN (KD) replik
          </note>
          <note>
            Anf. 101 PATRIK ENGSTRÖM (S) replik
          </note>
          <note>
            Anf. 102 RICKARD NORDIN (C) replik
          </note>
          <note>
            Anf. 103 PATRIK ENGSTRÖM (S) replik
          </note>
          <note>
            Anf. 104 RICKARD NORDIN (C) replik
          </note>
          <note>
            Anf. 105 PATRIK ENGSTRÖM (S) replik
          </note>
          <note>
            Anf. 106 JOAR FORSSELL (L) replik
          </note>
          <note>
            Anf. 107 PATRIK ENGSTRÖM (S) replik
          </note>
          <note>
            Anf. 108 JOAR FORSSELL (L) replik
          </note>
          <note>
            Anf. 109 PATRIK ENGSTRÖM (S) replik
          </note>
          <note>
            Anf. 110 MATTIAS BÄCKSTRÖM JOHANSSON (SD) replik
          </note>
          <note>
            Anf. 111 PATRIK ENGSTRÖM (S) replik
          </note>
          <note>
            Anf. 112 MATTIAS BÄCKSTRÖM JOHANSSON (SD) replik
          </note>
          <note>
            Anf. 113 PATRIK ENGSTRÖM (S) replik
          </note>
          <note>
            Anf. 114 KAROLINA SKOG (MP)
          </note>
          <note>
            Anf. 115 CAMILLA BRODIN (KD) replik
          </note>
          <note>
            Anf. 116 KAROLINA SKOG (MP) replik
          </note>
          <note>
            Anf. 117 CAMILLA BRODIN (KD) replik
          </note>
          <note>
            Anf. 118 KAROLINA SKOG (MP) replik
          </note>
          <note>
            Anf. 119 RICKARD NORDIN (C) replik
          </note>
          <note>
            Anf. 120 KAROLINA SKOG (MP) replik
          </note>
          <note>
            Anf. 121 RICKARD NORDIN (C) replik
          </note>
          <note>
            (Beslut skulle fattas den 19 maj.)
          </note>
          <note>
            § 20 Bordläggning
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Kammaren åtskildes kl. 17.36.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
