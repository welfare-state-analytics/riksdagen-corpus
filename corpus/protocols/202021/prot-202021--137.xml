<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--137</head>
          <docDate when="2021-06-09">2021-06-09</docDate>
        </div>
      </front>
      <body>
        <div>
          <note>
            § 1 Partiledardebatt
          </note>
          <note>
            Anf. 1 Statsminister STEFAN LÖFVEN (S):
          </note>
          <note>
            Herr talman! För ett år sedan stod jag i den här kammaren och
            tackade var och en i vårt land för de ansträngningar som görs
            under pandemin. Då hade vi genomlevt en lång vår. Nu har det gått
            ett år till. En normal tillvaro känns kanske avlägsen för dig
            som arbetar i vården, men jag hoppas att också du ser ljuset i
            tunneln.
          </note>
          <note>
            Pandemin har blottlagt samhällets både styrkor och brister. Nu
            när restriktionerna stegvis avvecklas vill jag säga följande:
            Sverige ska inte tillbaka till hur det var före krisen. Vi ska
            tillsammans bygga ett starkare och bättre samhälle.
          </note>
          <note>
            Herr talman! Vi har nu ett nytt politiskt läge. Som alltid är
            jobben grunden i ett starkt samhälle, och vi kunde ta oss an coronakrisen
            med 300 000 fler i arbete jämfört med 2014 och med 100 000 nya
            utbildningsplatser i Kunskapslyftet.
          </note>
          <note>
            När kriser slår till är det oftast vanliga löntagare som får
            ta smällen. Under coronakrisen har regeringen och samarbetspartierna
            levererat politik som värnar löntagare och företag. Nu ska vi
            använda styrkan i svensk ekonomi för att genomföra ett kraftfullt
            grönt återstartspaket. Och det finns gott om jobb som behöver
            göras. Vi behöver fler anställda i välfärden. Vi behöver dra ny
            bredbandsfiber. Vi behöver bygga bostäder och rusta upp vägar
            och järnvägar. Vi behöver utbildningsplatser så att människor
            kan nå längre eller kanske börja arbeta i en ny bransch.
          </note>
          <note>
            Det är när människor arbetar som vi kan stärka välfärden, snabba
            på klimatomställningen och anställa fler poliser, lärare och socialarbetare.
            Då kan vi fortsätta arbetet med att steg för steg bygga ett starkare
            Sverige. Att ha ett jobb att gå till är också grunden för att
            kvinnor och män ska känna makt över sina egna liv och över sina
            barns framtid. Det ger självförtroende, och det skapar framtidstro.
          </note>
          <note>
            Herr talman! Klimatkrisen är vår tids ödesfråga. Därför har Sverige
            tagit ledartröjan i klimatomställningen. Vi ska pressa ned utsläppen.
            Vi ska bli världens första fossilfria välfärdsland.
          </note>
          <note>
            Vi gör nu de största investeringarna i miljö och klimat någonsin
            i vårt land. Vi hjälper industrin att ställa om. Just nu pågår
            en nyindustrialisering av Sverige med enorma investeringar och
            tiotusentals nya jobb. Industrin är inte basically gone – tvärtom.
          </note>
          <note>
            Sveriges ledarskap i klimatfrågan är viktigt. Vi kan visa att
            det går att kombinera jobb och välfärd med minskade utsläpp. Redan
            i dag ger svensk export enorma klimatvinster. När de investeringar
            som nu görs i Norrbotten och Västerbotten ska börja leverera batterier
            och fossilfritt stål kommer det att ge svensk export nya möjligheter
            och dessutom göra en enormt stor klimatnytta.
          </note>
          <note>
            Att värna mänskligheten och vår planets överlevnad är vår plikt.
            Men klimatomställningen är en enorm möjlighet för vårt land. Den
            ska vi ta.
          </note>
          <note>
            Herr talman! Pandemin har visat hur viktig en stark välfärd är
            både i vardag och i kris. Men pandemin har också visat hur sårbara
            vi alla är när välfärden brister.
          </note>
          <note>
            Marknadsexperimentens tid måste vara förbi i vår välfärd. I dag
            är det få som ropar efter fler privatiseringar eller stora skattesänkningar.
            Några gör det fortfarande.
          </note>
          <note>
            Svensk sjukvård, skola och äldreomsorg ska vara vårt lands stolthet.
            Det kommer att kräva fortsatta ordentliga satsningar, fler medarbetare
            och bättre anställningsvillkor. Därför genomför regeringen nu
            den största kompetenssatsningen i svensk äldreomsorg någonsin.
            Vi skjuter till resurser som på riktigt gör skillnad för våra
            äldre och också för den hårt arbetande personalen.
          </note>
          <note>
            Herr talman! Det avskyvärda våldet som bryter ned samhället,
            förgör drömmar och släcker människoliv ska stoppas. Att bekämpa
            gängkriminaliteten och mäns våld mot kvinnor är två av regeringens
            viktigaste prioriteringar. Den plats som ska vara tryggast, hemmet,
            är för många kvinnor och barn förenat med våld och otrygghet,
            och det är vedervärdigt. Samtyckeslagstiftningen och mer resurser
            till polisen är några av de satsningar som regeringen har gjort.
            Från den 1 juli blir det också straffbart att utsätta barn för
            att bevittna brottsliga gärningar i nära relationer, såsom vålds-
            och sexualbrott. Vi ska också bekämpa detta i rötterna fruktansvärda
            våld.
          </note>
          <note>
            Herr talman! Vi ser att det enträgna arbete som polis och civilsamhälle
            bedriver har effekt. I går blev det offentligt att svensk polis
            har varit med och lett den hittills största internationella insatsen
            mot organiserad brottslighet. 155 personer har frihetsberövats
            i Sverige, och polisen säger att fler gripanden är att vänta.
            Det här är en stor framgång i kampen mot den organiserade brottsligheten.
          </note>
          <note>
            Men gängkriminaliteten har vuxit fram under decennier. Den tar
            tid att bekämpa och försvinner inte över en natt. Den intensiva
            kampen för att knäcka den grova kriminaliteten fortsätter. Vi
            har skärpt 60 olika straff. Polisen har fått nya, kraftfullare
            verktyg. Vi har över 5 000 fler anställda i Polismyndigheten,
            och ungefär lika många till ska anställas. Men polisen säger själva
            att för det här krävs det starka polisiära insatser, ja, men samtidigt
            en stark skola och en stark socialtjänst. Den som tror att det
            räcker med enbart det ena eller det andra är naiv. Regeringen
            har tre prioriteringar för det här arbetet: Vi ska vara kompromisslösa
            mot gängen, vi ska se till att inte en krona går till de här nätverken
            och vi ska bryta nyrekryteringen. Samhället är alltid, alltid
            starkare än gängen.
          </note>
          <note>
            Herr talman! Precis som med folkhemmet vill vi socialdemokrater
            än en gång ta Sverige framåt med ett rejält samhällsbygge, ett
            samhällsbygge där alla som kan arbeta är med och bidrar, ett samhällsbygge
            där alla har rätt att känna sig trygga, fria och jämlika.
          </note>
          <note>
            Arbetarrörelsen ledde en gång Sverige från att vara ett av Europas
            fattigaste länder till att bli ett av världens rikaste. Vi gjorde
            det trots högerns ivriga motstånd. Nu vill arbetarrörelsen fortsätta
            vår tids samhällsbygge, trots dagens högerkonservativas ivriga
            motstånd.
          </note>
          <note>
            Anf. 2 ULF KRISTERSSON (M):
          </note>
          <note>
            Herr talman! Sveriges potential är enorm i det lilla landet som
            i generationer har präglats av stor tillit och jämlikhet. Vi har
            blivit rika och framgångsrika genom uppfinningar, företagande
            och många människors arbete. Listan på allt som är bra i vårt
            land kan göras riktigt lång.
          </note>
          <note>
            Ändå växer missmod och pessimism. En stor majoritet tycker att
            Sverige utvecklas åt fel håll. Listan på allvarliga problem blir
            allt längre.
          </note>
          <note>
            Det vill vi ändra på och sätta Sverige på ny kurs. Det blir inga
            tomma löften och fromma förhoppningar utan konkreta reformer som
            steg för steg tar tag i Sveriges problem och tar fasta på Sveriges
            möjligheter. För att vända utvecklingen kommer det att krävas
            både ett nytt ledarskap och ett nytt medborgarskap, både politisk
            handlingskraft och personligt ansvar.
          </note>
          <note>
            Socialdemokraterna har nu styrt Sverige i sju år, men när man
            lyssnar på dem kan man tro att Carl Bildt fortfarande är statsminister.
            Allt är alltid någon annans fel och ansvar. De skyller på någon
            myndighet, på kommuner, på regioner, på någon borgerlig regering
            för länge sedan eller möjligen på Axel Oxenstierna. Det går en
            röd tråd från Transportstyrelsen via LSS-haveriet och coronakrisen
            till Pisaskandalen. Regeringen vill alltid att någon annan ska
            ta ansvar.
          </note>
          <note>
            Socialdemokraterna har sina brister och Miljöpartiet sina, men
            kombinationen leder till handlingsförlamning. Viktiga lagar fastnar
            i byrålådor. Utredningar presenteras, men inget blir gjort. Förslag
            dras i långbänk. Det ­ ta får konsekvenser.
          </note>
          <note>
            Förra året skakades Sverige när två pojkar utsattes för ren tortyr
            på en kyrkogård i Solna. I domen står det i klartext att den gärningsman
            som fyllt 18 skulle ha fått ett nästan dubbelt så långt fängelsestraff
            utan ungdomsrabatten. Men Socialdemokraterna vill behålla rabatten.
            Redan 2018 fanns ett helt färdigt lagförslag om slopad ungdomsrabatt
            som skulle ha trätt i kraft före tortyren på kyrkogården. Då hade
            båda gärningsmännen dömts till nio års fängelse. I april i år
            fick en 19-årig man dömd för mord ett betydligt lägre straff på
            grund av rabatten. Så här fortsätter det, och det är ett hån mot
            brottsoffren.
          </note>
          <note>
            När regeringen abdikerar och tar ett steg tillbaka tar riksdagen
            ett kliv framåt. Under de senaste åren har Moderaterna gång på
            gång samlat politisk majoritet för bättre politik. Aldrig förr
            har riksdagen enats om så många initiativ som kör över regeringen.
          </note>
          <note>
            Tillsammans med Kristdemokraterna, Vänsterpartiet och Sverigedemokraterna
            korrigerade Moderaterna den ogenomtänkta reformen av Arbetsförmedlingen.
            Vi stoppade friåret och lade i stället pengarna på välfärden.
            Efter Coronakommissionen tvingade samma partier fram 4 ½ miljard
            mer till äldreomsorgen. Tillsammans med Liberalerna, Kristdemokraterna
            och Sverigedemokraterna har vi drivit regeringen framför oss i
            lag och ordning vad gäller tillträdesförbud till butiker, hårdare
            häktningsregler och skärpta straff för grov kvinnofridskränkning.
          </note>
          <note>
            I går gjorde amerikansk lagstiftning att svensk polis fick tillgång
            till sådan avlyssning av kriminella som inte är laglig i Sverige,
            och 150 miss ­ tänkta svenskar kunde gripas. Moderaterna har samlat
            majoritet i justitie ­ utskottet för att ändra på precis denna
            lag, men Socialdemokraterna säger nej. Ett sådant hyckleri!
          </note>
          <note>
            I socialutskottet har Moderaterna tillsammans med Kristdemokraterna,
            Liberalerna, Sverigedemokraterna, Centerpartiet och Vänsterpartiet
            samarbetat för bättre lagstiftning för att skydda socialt utsatta
            barn. Nu kommer riksdagen till och med att ta över hela utredningsarbetet.
            Regeringen vill inte, men det vill riksdagen. Regeringen bestämmer
            inte; det gör riksdagen.
          </note>
          <note>
            Herr talman! Detta är ett historiskt skifte i svensk politik.
            En svag regering utan bärande idé eller begriplig färdriktning
            möter en otålig riksdag som vill gå från ord till handling. Det
            vi ser är en renässans för svensk parlamentarism. Det är kanske
            dåligt för socialdemokratisk makt men definitivt bra för svensk
            demokrati.
          </note>
          <note>
            Då spelar det roll vad man röstar på.
          </note>
          <note>
            Förra året beslutade riksdagen med en enda rösts marginal att
            fortsätta avvecklingen av svensk kärnkraft. M, KD, L och SD röstade
            för att behålla kärnkraften.
          </note>
          <note>
            Nu när regeringen trots våra enorma integrationsproblem vill
            öka invandringen till Sverige har samma fyra partier enats om
            ett skarpt motförslag för en vettigare invandringspolitik. Om
            Centern röstar som Socialdemokraterna, Vänstern och Miljöpartiet
            här i kammaren den 22 juni kommer det åter igen att skilja en
            enda röst.
          </note>
          <note>
            Låt denna enda röst bli en ögonöppnare inför nästa års val. Om
            man vill ha en ny kurs och en ny regering måste man rösta på partier
            som vill ha ett maktskifte och ny kriminalpolitik, ny invandringspolitik,
            ny klimat- och energipolitik och en ny politik för att fler ska
            jobba. Om vi ska ta tag i Sveriges problem måste vi byta regering.
          </note>
          <note>
            Den handlingskraft som Moderaterna har visat i riksdagen kommer
            vi också att visa i regering.
          </note>
          <note>
            Herr talman! Varje regering som tillträder måste från och med
            nu kun ­ na förankra sin politik i Sveriges riksdag. En svag regering
            som inte klarar det kommer att åka på stryk, precis som under
            de senaste sju åren.
          </note>
          <note>
            Moderaterna kommer att fortsätta att samla Sverige och Sveriges
            riksdag när vi bildar regering efter nästa val. När andra gräver
            diken bygger vi broar. Vi kommer att förena en ny färdriktning
            med handlingskraft och samarbetsförmåga.
          </note>
          <note>
            (Applåder)
          </note>
          <note>
            Anf. 3 JIMMIE ÅKESSON (SD):
          </note>
          <note>
            Herr talman! Coronaviruset som har lamslagit vårt land och hela
            världen i nästan ett och ett halvt år är på väg att besegras,
            och det är givetvis mycket glädjande för oss alla.
          </note>
          <note>
            Alla övriga misslyckanden och problem som regeringen har ställt
            till med under sina sju år vid makten har överskuggats av pandemin
            men givetvis inte försvunnit. De måste nu tillbaka högst upp på
            agendan.
          </note>
          <note>
            Inte minst har de kriminella gängen flyttat fram sina positioner
            gata för gata och kvarter för kvarter. Stadsdel efter stadsdel
            har hamnat i händerna på grovt kriminella organisationer, och
            dödsskjutningarna fortsätter att ligga på en hög nivå. Sverige
            har fortsatt en av Europas absolut högsta nivåer av dödligt skjutvapenvåld.
            En gång låg Sverige i botten av denna statistik, men nu ligger
            vi i toppen. Vårt trygga land har förvandlats till Europas Chicago.
            Otrygghet, splittring och förslumning breder ut sig.
          </note>
          <note>
            Hade regeringen bara uppvisat minsta tecken på självkritik och
            insikt om vad det är som har gått fel hade det varit möjligt att
            föra en konstruktiv debatt om hur vi ska lösa dessa problem. Men
            Stefan Löfven och hans regering är inte kapabla till självkritik
            och självrannsakan. De vill inte prata om det uppenbara i att
            en ansvarslös migrationspolitik och en i alla hänseenden naiv
            och kravlös integrationspolitik är vad som ligger bakom i princip
            alla de allvarliga samhällsproblem som i dag drabbar vanliga,
            hederliga svenskar i deras vardag.
          </note>
          <note>
            Denna slapphet och passivitet fungerar inte bara som en motor
            för grov brottslighet. Den utgör också en tändande gnista för
            den så kallade vardagsbrottsligheten, mängdbrotten. Bedrägerier,
            skadegörelse, stölder, inbrott och så vidare är i sammanhanget
            givetvis mindre allvarliga brott, men de har stor påverkan på
            människors vardag och känsla av trygghet.
          </note>
          <note>
            Detta leder till att vanliga, hederliga svenskar tvingas anpassa
            sin vardag till efter brottslingarnas framfart. Det leder också
            till att småföretagare som har vigt sina liv åt att bygga en framtid
            för sig själva och sina familjer i vissa fall till och med tvingas
            ge upp.
          </note>
          <note>
            Det har gått så långt att en majoritet inte ens anmäler när man
            blivit utsatt för inbrott, bedrägerier, skadegörelse eller stöld.
            Andelen företagare som har avstått från att polisanmäla den typen
            av brott har ökat från 42 till 65 procent. Vetskapen att polisen,
            trots att de gör vad de kan givet de resurser de har, saknar resurser
            att utreda den typen av brott förvärrar givetvis situationen ytterligare
            och förvärrar känslan av otrygghet och maktlöshet. Brottslingar
            går fria, och vanligt hederligt folk förblir otrygga.
          </note>
          <note>
            Jag menar att detta är en stor skam för Sverige. Det är tydligt
            att förhoppningar om en effektiv, varaktig förändring, en förändring
            till det bätt ­ re, bara kan infrias av en annan regering än den
            som Stefan Löfven leder sedan sju år tillbaka.
          </note>
          <note>
            Herr talman! Lika skamligt är det att se hur regeringen har behandlat
            Sveriges äldre och pensionärer. Medan det finns miljard efter
            miljard att satsa på vuxna afghaner och andra konsekvenser av
            en ansvarslös politik tvingas pensionärer i vårt land, framför
            allt de som har det allra sämst, att leva på smulor. När det gäller
            vissa saker finns det alltid pengar, men när det gäller annat
            finns det aldrig pengar. Det är inte värdigt ett land som Sverige
            att behandla sina äldsta medborgare på det sättet.
          </note>
          <note>
            Herr talman! Jag hoppas att denna debatt och kommande debatter
            fram till valet kommer att handla om verkliga problem som måste
            lösas av en handlingskraftig regering.
          </note>
          <note>
            Anf. 4 ANNIE LÖÖF (C):
          </note>
          <note>
            Herr talman! Daniel, Lotten, Schani och Linda är namnen på några
            av alla de enastående krafter som under pandemin har burit vårt
            land på sina axlar och gett kraft åt andra att fortsätta framåt.
          </note>
          <note>
            Daniel är företagaren från Värmdö som vägrat ge upp och som likt
            tio ­ tusentals andra småföretagare har tagit av sina besparingar
            och ställt om verksamheten, räddat sitt livsverk och sina medarbetares
            jobb.
          </note>
          <note>
            Lotten har jobbat ideellt på en kvinnojour i Mellansverige under
            pandemin, svarat på jourlinjen och gett våldsutsatta kvinnor en
            väg ut ur helvetet.
          </note>
          <note>
            Schani är sjuksköterskan som sett till att vaccinera Göteborgs
            hemlösa och gett kraft och hopp även till dem som har det tufft
            i livet.
          </note>
          <note>
            Linda har arbetat vid pandemins frontlinje på IVA-avdelningen
            i Kalmar, vårdat och värnat och varit skillnaden mellan liv och
            död.
          </note>
          <note>
            På plats efter plats kliver människor fram och gör skillnad för
            sina medmänniskor, för bygden och för Sverige som land och visar
            prov på ledarskap, ansvar och handlingskraft och på hur vårt lands
            gemensamma kraft aldrig är starkare eller svagare än summan av
            de enskilda människornas kraft. Det är för dem och för alla andra
            människor i Sverige som vi nu måste fortsätta framåt, klara av
            att hålla i, trycka tillbaka smittan helt och se till att detta
            är slutet och att smittan inte kommer tillbaka.
          </note>
          <note>
            Vi måste värna människors liv och hälsa och ge dem en trygg vardag,
            ge vårdpersonalen en chans till återhämtning och ett liv som innehåller
            mer än bara arbete, ge våra företag kraften åter och se till samhället
            kan återgå till en mer normal vardag där vi kan få igång svensk
            ekonomi igen.
          </note>
          <note>
            Centerpartiet tar ansvar och visar handlingskraft under pandemin.
            Vi driver regeringen framför oss för att få på plats en mer effektiv
            testning och smittspårning, för att utforma de bästa möjliga stöden
            till våra företag och för att få en pandemilag som används effektivt
            och offensivt. Vi är med och ökar resurserna till kommuner och
            regioner i deras arbete mot covid. Om regeringen hade varit snabbare
            och agerat på våra förslag hade sannolikt också den andra och
            den tredje vågen kunnat hanteras bättre. Färre hade smittats och
            avlidit.
          </note>
          <note>
            Herr talman! Vi är också en kraft för att ta Sverige framåt på
            andra områden. Vi visar hur det går att sänka skatten för vanliga
            människor och samtidigt investera i välfärden. Vi skjuter till
            rekordbelopp till kommuner och regioner, till välfärdens kärna.
            Vi investerar i förlossningsvården och i arbetet mot psykisk ohälsa.
            Vi inleder arbetet med en ny primärvårdsreform, för en närmare
            och tryggare vård i hela landet. Vi förbättrar villkoren för landets
            småföretag, sänker arbetsgivaravgifterna och gör en stelbent arbetsmarknad
            öppnare och mer tillgänglig.
          </note>
          <note>
            Vi är en avgörande kraft för att ge landets tjej- och kvinnojourer
            en starkare och mer långsiktig finansiering och för att skärpa
            straffen och förbättra det förebyggande arbetet så att fler kvinnor
            och barn ska kunna lämna våld och hot bakom sig. Vi är en kraft
            för att få stopp på gängvåldet och dödsskjutningarna, för hårdare
            straff och för ett starkare förebyggande arbete.
          </note>
          <note>
            Vi fortsätter framåt och utvecklar en ännu skarpare miljö- och
            klimatpolitik, investerar mer i ny grön teknik, stöttar våra företag
            i deras arbete med att bli ännu grönare och mer hållbara och fortsätter
            att investera i den svenska bioekonomin så att den svenska landsbygden
            och skogen är med och ersätter fossila bränslen.
          </note>
          <note>
            Vi är en konstruktiv och samarbetsinriktad kraft i allt detta,
            för vi vet att den mest hoppfulla vägen framåt för Sverige inte
            går via enorma skatte ­ höjningar för jobb och företag eller via
            nostalgiska tillbakablickar och heller inte via en främlingsfientlig
            högerpopulism eller misstänksamhet mot allt som är nytt och annorlunda.
          </note>
          <note>
            Den hoppfulla vägen framåt går genom den politiska mitten, via
            liberala reformer, via ett tydligt, jordnära ledarskap och via
            en politik som bygger på utveckling och framåtanda, en politik
            som skapar en grön och trygg vardag för alla och en politik som
            ger kraft åt varje människa.
          </note>
          <note>
            (Applåder)
          </note>
          <note>
            Anf. 5 NOOSHI DADGOSTAR (V):
          </note>
          <note>
            Herr talman! När jag var tio år gammal gick jag från trapphus
            till trapphus och satte upp lappar i svalen. ”Hyresrätt sökes”
            stod det, och sedan var det små pappersfransar med telefonnumret
            på. Då, i mitten av 90-talet, hade skatteomläggningen lett till
            höjda hyror, och det blev svårare för vår familj att bo kvar.
          </note>
          <note>
            Oron steg hemma hos oss när det blev allt svårare att klara hyran.
            Som barn känner man sina föräldrars oro, när något är fel och
            pengarna inte räcker till. Man vill hjälpa till men vet inte hur.
            Jag kunde i alla fall sätta upp lappar så att någon där ute, med
            en mindre lägenhet, kanske kunde byta med oss.
          </note>
          <note>
            Inget barn ska känna klumpen i magen över hyresavin, över otrygghet
            i boendet, men regeringens och Centerpartiets förslag om marknadshyror,
            som presenterades i förra veckan, kommer att kraftigt höja hyrorna
            i Sverige. Det är ett chockbesked till Sveriges hyresgäster. De
            kommer att få betala tusenlappar mer i månaden till välbeställda
            fastighetsägare.
          </note>
          <note>
            Beräkningar har redan gjorts på detta. Det kan handla om allt
            från 20 ‑ procentiga hyreshöjningar till fördubblad hyra. Enligt
            Finanspolitiska rådet innebär marknadshyror att 80 procent av
            hyresgästerna får betala mer. Samtidigt är det just hyresgästerna
            i Sverige som betalar mest av alla i boendekostnader. Närmare
            var tredje krona av hyresgästernas inkomst går till boendet. Det
            är mycket mer än vad bostadsrättsinnehavare och husägare betalar.
            Varför ska just hyresgästerna betala mer?
          </note>
          <note>
            Nio av tio kommuner har bostadsbrist. Förslaget innebär att så
            fort det blir bostadsbrist i ett område kan fastighetsägarna höja
            hyran för alla bostäder som är byggda efter ett visst datum. Detta
            är inte en liten sak. Sett till hur många bostäder som ska byggas
            de kommande åren kommer effekten att bli stor. Var femte stockholmare
            kan, inom bara ett par år, bo i en nyproduktion eller kommer att
            göra det.
          </note>
          <note>
            Förslaget handlar om nya hyresrätter, men också det är en stor
            sak. Det innebär ett systemskifte. Regeringen gläntar nu på systemet
            och låter marknaden komma in. Nu kämpar regeringen och nyliberalernas
            vänner som galningar för att inbilla oss att när dammluckorna
            öppnas kommer vattnet inte att forsa in och påverka alla hyresgäster.
            Men alla förstår att regeringens förslag snart sätter hela huset
            under vatten.
          </note>
          <note>
            Jag har ägnat många år åt bostadsfrågan. Detta är ett systemskifte.
            I alla dessa år har de borgerliga partierna och Fastighetsägarna
            drivit just denna fråga, att avskaffa rätten att kollektivt förhandla
            om sin hyra.
          </note>
          <note>
            Vänstern och Socialdemokraterna har satt stopp. Socialdemokraterna
            stod i valrörelsen och sa att den här typen av förslag kommer
            att höja hyrorna kraftigt för Sveriges hyresgäster. Detta är ett
            systemskifte.
          </note>
          <note>
            Den svenska modellen innebär att det är parterna på bostadsmarknaden
            som förhandlar. Men den utredning som presenterades förra veckan
            är ett beställningsverk från den ena parten, Fastighetsägarna.
            Varför är det bara en part som har blivit hörd i denna utredning?
            Nu har remissrundan riggats. LO får inte svara. Men företaget
            Klarna ska få bestämma hur svensk bostadspolitik ska se ut.
          </note>
          <note>
            Varför står denna regering inte upp för den svenska modellen
            där parterna förhandlar med varandra? Varför ska regeringen genom
            lag köra över hyresgästparten? Detta handlar om den svenska modellen
            och om att vi i Sverige har parter som förhandlar med varandra.
            Jag är mycket bekymrad över att en socialdemokratisk regering
            nu vill avskaffa den svenska modellen.
          </note>
          <note>
            Anf. 6 EBBA BUSCH (KD):
          </note>
          <note>
            Herr talman! Om drygt ett år ska svenska folket välja väg framåt.
            Det finns två alternativ: t ill vänster en brokig koalition av
            de motvilliga bestående av Vänsterpartiet, Miljöpartiet, Socialdemokraterna
            och Centerpartiet. Till höger ett alternativ samlat kring Ulf
            Kristersson och bildandet av en KD-M-regering.
          </note>
          <note>
            Hur ska man då utvärdera dessa alternativ? På policy, självklart.
            Men där finns problemet att vi inte riktigt vet vad de motvilliga
            faktiskt vill. Vi vet inget om vad de är för efter 2022, bara
            vad de är emot.
          </note>
          <note>
            Vad får man då om röstar motvilligt? Är det de röda skattehöjningarna
            som man kommer att få eller de gröna skattesänkningarna? Är det
            ett rött nej till valfrihet eller ett grönt ja? Är det ett rött
            nej till marknadshyror eller ett grönt ja även i befintligt bestånd?
            Är det grön skogsfientlighet eller grön skogsvänlighet? Är det
            grön naivitet kring kriminalpolitiken? Eller kommer kanske naiviteten
            snarare att vara rödmålad? Den som röstar rödgrönt köper sannerligen
            grisen i säcken i fråga om det mesta utom på en punkt. Röstar
            man på Dadgostar, Bolund, Stenevi eller Annie Lööf röstar man
            i praktiken för statsminister Stefan Löfven. Det är det enda som
            tycks vara säkert.
          </note>
          <note>
            Eftersom det inte går att få vettiga svar kring sakfrågorna måste
            vi utvärdera de två alternativen när det gäller vilket ledarskap
            de representerar. Vad får man då för ledarskap om man röstar rödgrönt,
            om man röstar för Stefan Löfven och hans regering? Jag tänkte
            att vi skulle titta på några exempel.
          </note>
          <note>
            I april framkom det att arbetslösheten i landet nu tangerar 10
            procent. Över en halv miljon människor är arbetslösa. Vi ligger
            i botten av EU:s arbetslöshetsliga. Och vad har då näringsminister
            Baylan att säga om detta? Jo, han tycker att man ska se det som
            att glaset är halvfullt. Han säger: Det är väldigt många som vill
            jobba i vårt land. Det är positivt.
          </note>
          <note>
            Ett annat exempel handlar om de eskalerande skjutningarna. Trygga
            Sverige har nu näst flest dödsskjutningar i Europa. Vilket ledarskap
            uppvisar då justitieminister Morgan Johansson? Jo, när skjutningarna
            eskalerade underströk han: Risken att oskyldiga drabbas är väldigt
            liten.
          </note>
          <note>
            Vinterns elbrist är ett annat exempel, då industriföretag fick
            stänga delar av sin produktion. Energiminister Anders Ygeman tyckte
            dock att det var gnälligt av dem som klagade på elpriserna. I
            stället var det bra för företagen eftersom de fått lära sig att
            reglera sin produktion efter elpriset.
          </note>
          <note>
            Och låt oss inte glömma statsminister Stefan Löfven som, när
            hans regering avslöjats med att mörklägga stora problem med senaste
            Pisaundersökningen, tyckte att folk skulle sluta sura. Och nyligen
            tyckte han att han borde få beröm för brottsutvecklingen i landet
            när han sa: Fängelserna och häktena är ju fulla.
          </note>
          <note>
            Vi har alltså en regering vars inställning till händelseutvecklingen
            i landet alltför ofta tycks vara inspirerad av slutscenen i Life
            of Brian : Always look on the bright side of life. Själv tänker
            jag mer på orden: Fader, förlåt dem, ty de vet inte vad de gör.
          </note>
          <note>
            Sverige förtjänar bättre än en regering som ser varje samhällsproblem
            som en möjlighet att träna sig i positivt tänkande och inte något
            som ska lösas.
          </note>
          <note>
            Den borgerliga oppositionen representerar en annan typ av ledarskap,
            där det väsentliga inte är vad man är emot eller att till varje
            pris hålla makten i egna händer. Vi blundar inte för problemen
            när de blir för besvärliga. Vi har samsyn kring vårdköerna, kring
            kriminaliteten, kring migration och integration, kring hur vi
            ska skapa fler jobb, kring behovet av infrastruktursatsningar
            och kring hur vi kan skapa fler bostäder. Och är vi inte överens
            i detalj är vi överens om riktningen för landet och vad målet
            är. Detta är centralt, för en borgerlig regering kommer inte att
            gå i baklås av denna sorts interna stridigheter. Vi kommer att
            kunna ta de beslut som krävs, stegvis och i samförstånd, för att
            vända utvecklingen i vårt land, för att Sverige ska fungera och
            för att du ska kunna lita på Sverige.
          </note>
          <note>
            (Applåder)
          </note>
          <note>
            Anf. 7 JOHAN PEHRSON (L):
          </note>
          <note>
            Herr talman! Samhällsproblem kräver effektiva lösningar. Efter
            att ha lyssnat på föregående talare här kan jag dock konstatera
            att de politiska skillnaderna mellan partierna om hur:et fortsätter
            att vara stora så här i slutet av tunneln på den här pandemin
            – öppenhet eller slutenhet, fokus på allas livschanser eller på
            utfall oavsett ansträngning, självständiga individer eller politikens
            undersåtar.
          </note>
          <note>
            Liberalerna är övertygade om att de grundläggande värden som
            en gång byggde Sverige starkt också är avgörande för framtiden.
            I går men också i morgon kommer Liberalerna att stå upp för individens
            frihet, socialt ansvar, jämställdhet, bildning, rättsstat och
            företagsamhet. Dessa välståndsskapande krafter är vår heliga graal.
          </note>
          <note>
            Herr talman! Januariavtalet har haft tydliga förtjänster när
            det gäller att reformera arbetsmarknad och hyresmarknad, skatterna
            på arbete och inte minst att sätta ned foten med lagstiftning
            mot medeltida företeelser som hedersrelaterat våld och förtryck
            eller annat våld mot kvinnor. På skol ­ området har ett kunskapsfokus
            förstärkts, och ett förortslyft har inletts.
          </note>
          <note>
            Men efter åtta år med nuvarande regering krävs ett nytt ledarskap
            för Sverige där det arrangerade äktenskapet nästa år går mot en
            lika planerad skilsmässa.
          </note>
          <note>
            Liberalerna är borgerlighetens vänster. Vi har sett våra samhällsutmaningar
            växa under snart åtta år. Det är dags att vi möter dem med kraft,
            omsorg och från de mest utsatta människornas perspektiv. Det krävs
            en ny start för Sverige och en ny regering.
          </note>
          <note>
            Herr talman! Det är ingen slump att liberaler återkommer till
            skolan. Det är inte utan risk att jag låter som en gammal major.
            Men det är faktiskt så att skolan är svaret på det mesta långsiktigt.
            Det finns inga genvägar. Vi måste både höja golvet och lyfta taket.
            Alla barn ska klara de grundläggande kunskapsmålen. Ingen elev
            ska känna onödiga begränsningar när det gäller att nå stjärnorna
            på sin egen himmel.
          </note>
          <note>
            Den kommande nationella planen för studiero och trygghet bygger
            uteslutande på krav från Liberalerna. Förmåga till koncentration
            är grunden för allt lärande. Det gäller alla skolor, offentliga
            eller fria. Men vi måste göra mer. Lärare och annan skolpersonal
            ska inte känna sig oroad över att få sparken om de ingriper mot
            stök och våld i skolan.
          </note>
          <note>
            Parallellt måste vi fortsätta öka fokuset på kunskap och förstärka
            lärarnas villkor. De miljarder vi nu skjuter till skolan för det
            vi kallar Förortslyftet måste flerfaldigas för barnens skull.
          </note>
          <note>
            Ett statligt huvudmannaskap är avgörande för likvärdigheten.
            Mångfald är frihet, menar vi liberaler . Därför vill vi justera
            spelreglerna för de viktiga friskolorna.
          </note>
          <note>
            Sverige lyckades skapligt att integrera människor fram till för
            ungefär 20 år sedan. Därefter har det förvisso gjorts insatser,
            men de har varit missriktade, och välviljan har fått råda. Det
            handlar om jobb, språk och skötsamhet och om jämställdhet. Alla
            som lever i Sverige ska veta vad som förväntas av dem: Sköt dig,
            bilda dig och bry dig! Eller som det en gång stod på de röda fanorna:
            Gör din plikt, kräv din rätt! Nu verkar det mest stå: Höjd skatt
            på allt för alla!
          </note>
          <note>
            Brottsligheten har sin grund i en rättsstat som har pressats
            tillbaka från de områden där den behövs som allra bäst. Det beror
            på polisbrist, otillräcklig verktygslåda i kampen mot de grova
            brotten och irrelevanta straff för människor som väljer brott
            som livsstil.
          </note>
          <note>
            Herr talman! Förvaltarskapstanken är stark inom Liberalerna.
            Den är central alltsedan vi var med och grundade Naturskyddsföreningen.
            Inte minst handlar det om att vi ser skogen inte enbart som vår
            svenska motsvarighet till andra länders bananplantager. Ska vi
            klara klimatmålet krävs mer samarbete, handel och bistånd. Det
            behöver vi göra tillsammans med andra progressiva länder i EU
            och FN.
          </note>
          <note>
            Elektrifieringen är avgörande för att klara framtiden, jobben
            och klima ­ tet. Vi ser att det är dags att trycka plattan i mattan
            för de gigantiska inves ­ teringsprojekt som vi står inför. En
            del har inletts, annat står och väntar.
          </note>
          <note>
            Herr talman! Liberalernas uppdrag är att försvara den enskilda
            människan och dess livsbetingelser och att lösa vårt samhälles
            utmaningar. Sedan 100 år har vi drivits av tanken att individens
            frihet är avgörande för möjligheternas Sverige. Med frihet, egenmakt
            och personligt ansvar ska ­ pas det starka Sverige som vi liberaler
            älskar.
          </note>
          <note>
            Anf. 8 PER BOLUND (MP):
          </note>
          <note>
            Herr talman! En varm sommarbris blåser in över oss. Detta år
            är det en bris som ger hopp om en bättre sommar.
          </note>
          <note>
            För ett år sedan stod vi här, mitt uppe i en pandemi som det
            var svårt att se något slut på. Nu är vi många som nyligen har
            fått en ömmande överarm, men de enda bestående biverkningarna
            är glädje och framtidshopp. Med polisens hårda arbete och det
            tillslag som har skett mot gängkriminaliteten kan vi också alla
            sova lite tryggare om nätterna.
          </note>
          <note>
            Men pandemin har gett oss anledning att inte bara reflektera
            över liv och död utan också över vårt förhållande till naturen.
            Under pandemin har vi sett hur naturen blivit en plats för både
            upplevelser och upptäcktsfärder med den närmaste familjen eller
            för promenader när fikarasterna på jobbet har uteblivit. Våra
            nationalparker och naturreservat har slagit besöksrekord. ”Hemester”
            är en folkrörelse.
          </note>
          <note>
            Jag tror och hoppas att vi människor kommer att värna naturen
            lite mer efter pandemin än vi gjorde före. Och vi har goda skäl
            att göra det. Pandemin har tydligt visat hur vi människor påverkar
            naturen. Det påverkar också oss alla – bokstavligen alla på hela
            jorden.
          </note>
          <note>
            Ungefär 60 procent av alla smittämnen som drabbar människor kommer
            från djur. Pandemier uppstår oftast genom att virus sprids från
            djur till människa. Djurmarknader med vilda och tama djur packade
            på små ytor är ett hot mot alla oss människor på jorden. När vi
            avskogar och tar mer natur i beslag trängs också djuren närmare
            människor, och riskerna ökar.
          </note>
          <note>
            Det räcker inte längre att tro att säkerhetspolitik bara handlar
            om militär makt. Från och med nu måste det också handla om smittskydd
            och om hur vi behandlar djuren och naturen.
          </note>
          <note>
            Pandemin har också ställt krav på oss i politiken att prioritera
            och gå samman och fundera på vad vi ska göra med vår stund på
            jorden och vår stund i politiken. Vissa bildar partier för att
            rädda planeten och ge hopp till våra unga. Andra bildar partier
            för att sänka skatterna. En del gör det för att bekämpa jämställdhetspolitiken
            eller med viljan att skapa ett samhälle byggt på vi och dom, byggt
            på rädsla.
          </note>
          <note>
            Min stund i politiken vill jag ägna åt att bygga ett rättvist
            och solidariskt samhälle inom de ramar som naturen sätter. Och
            vi är på väg.
          </note>
          <note>
            Just nu pågår omställningen till ett fossilfritt välfärdssamhälle
            runt om i hela Sverige. I Gällivare, Luleå, Boden, Kiruna och
            Skellefteå investeras nu hundratals miljarder kronor i fossilfri
            teknik för att producera grönt stål, klimatsmart järnmalm eller
            elbilsbatterier. Och det ger jobb – upp till 100 000 jobb i norra
            Sverige, rapporterar SVT. Eller som Marita Lundgren på Arbetsförmedlingen
            i Norrbotten uttryckte det: Förr sa man ”vi flytt’ int’”. Nu måste
            folk tänka ”vi flytt’ hit”.
          </note>
          <note>
            Detta är ingen välgörenhet. Det är ingen skönmålning – inget
            fjutt, som Bodens kommunalråd uttryckte det. Företagen räknar
            med fortsatt utbyggnad av vindkraften och att den ska ge den billiga
            el som behövs. Kärnkraften är för dyr, precis som kolet. Det säger
            företagen själva, inte bara jag och Miljöpartiet.
          </note>
          <note>
            När vi nu ska satsa oss ur pandemin ska vi också ta chansen att
            investera oss bort från en klimatkris. Med rätt investeringar
            blir omställningen inte bara en vinst för de företag som skapar
            nya affärsmodeller, utan det blir en vinst för planeten med minskade
            utsläpp. Det blir också en vinst för alla dem som får en arbetsplats
            att gå till och där jobbet också blir en del av lösningen på klimatkrisen.
          </note>
          <note>
            Miljöpartiet är i dag det nya industripartiet i svensk politik.
            Det är tack vare Miljöpartiets politik som det är olönsamt att
            investera i kolkraft och lönsamt att bygga ut den förnybara energin.
            Det är tack vare Miljöpartiets industripolitik som den fossilfria
            tekniken lämnar pilotstadiet och nu blir världsledande för exempelvis
            stål utan kol.
          </note>
          <note>
            Det är Miljöpartiets politik som ser till att marknaden för eldrivna
            bilar i Sverige ökar snabbare än någon annanstans i EU.
          </note>
          <note>
            Modernisering är mycket mer än bara ny, häftig teknik. I en värld
            som ställer om är modernisering också att människor får nya jobb.
          </note>
          <note>
            För oss miljöpartister är den gröna omställningen inget fritidsintresse.
            Den är vårt huvuduppdrag varje dag och varje timme. Nu ser vi
            också de positiva effekterna av en ambitiös miljö- och klimatpolitik
            med stora sats ­ ningar för klimatet, för jobben och för svensk
            konkurrenskraft. Det är så vi prioriterar vår tid på jorden.
          </note>
          <note>
            (Applåder)
          </note>
          <note>
            Anf. 9 Statsminister STEFAN LÖFVEN (S):
          </note>
          <note>
            Herr talman! Det är alldeles uppenbart att vi har ett nytt politiskt
            läge. Antingen tar vi Sverige fortsatt framåt med fler sjysta
            jobb, kraftfull klimatomställning, starkare välfärd och en kompromisslös
            kamp mot våldet, eller så kommer Sverige att styras av den mest
            högerkonservativa och mest löntagarfientliga regering Sverige
            har haft i modern tid – en regering helt beroende av Sverigedemokraterna.
          </note>
          <note>
            Det är en tydlig skiljelinje som nu går i svensk politik mellan
            å ena sidan fler jobb, investeringar i utbildning, förstärkningar
            av a-kassa och sjukförsäkring och å andra sidan en höger som är
            kvar i tanken att arbetare bara kan anstränga sig om de får det
            dåligt först.
          </note>
          <note>
            Det står mellan en regering som genomför den största klimatomställningen
            någonsin och en höger utan vare sig plan eller intresse för vår
            tids största ödesfråga.
          </note>
          <note>
            Det står mellan en regering som lyssnar på polisen, som säger
            att det krävs både polisiära insatser och ett starkt förebyggande
            arbete för att bekämpa den grova brottsligheten, och en höger
            som ignorerar detta och mer eller mindre struntar i hur nyrekryteringen
            till de kriminella gängen ska brytas.
          </note>
          <note>
            Det står mellan en regering som vill bygga välfärden starkare
            och mer jämlik och en höger som vill fortsätta att utsätta välfärden
            för misslyckade marknadsexperiment, nedskärningar och privatiseringar.
          </note>
          <note>
            Det råder kort sagt ett nytt politiskt läge i Sverige. Vi behöver
            sätta jobben först. Det är så vi kan prioritera välfärden, investera
            i ökad trygghet och i en klimatomställning som också stärker landets
            konkurrenskraft. Vi behöver kort sagt mer av socialdemokratisk
            politik.
          </note>
          <note>
            (Applåder)
          </note>
          <note>
            Anf. 10 ULF KRISTERSSON (M) replik:
          </note>
          <note>
            Herr talman! Nästan 200 000 människor är nu långtidsarbetslösa.
            Om ett halvår kan de vara 300 000. Varje år kostar det välfärden
            36 miljarder kronor. Det leder till utanförskap. Det betyder mindre
            pengar i plånboken för den som är arbetslös, men också mycket
            mindre pengar till polisen, skolan och sjukvården.
          </note>
          <note>
            Om inte fler börjar jobba och betala skatt måste alla andra betala
            högre skatt. Höjd skatt verkar nu vara Socialdemokraternas enda
            ekonomiska strategi. Det kommer hela tiden nya förslag om höjda
            skatter: ta bort jobbskatteavdraget, återinför fastighetsskatt
            för hus och lägenheter, ny skatt på investeringssparkonton och
            högre skatt för småföretagare.
          </note>
          <note>
            Socialdemokraternas historia förmåga att höja skatter är helt
            oomtvistad, Stefan Löfven. Min fråga är: Finns det en enda skatt
            just nu som ni inte vill höja?
          </note>
          <note>
            Anf. 11 Statsminister STEFAN LÖFVEN (S) replik:
          </note>
          <note>
            Herr talman! Arbetslösheten var när vi gick in i pandemin lägre
            än när vi tillträdde. Vi har den högsta sysselsättningsgraden
            i EU. Vi har det högsta arbetskraftsdeltagandet i EU. Arbetslösheten
            är fortfarande för hög. Men det är genom att knäcka arbetslösheten,
            långtidsarbetslösheten och ungdomsarbetslösheten som vi också
            får råd med välfärd.
          </note>
          <note>
            Under pandemin såg vi, till skillnad från finanskrisen 2008–2009,
            till att löntagare inte behövde gå en masse från jobben och sina
            företag. De kunde stanna kvar med bland annat korttidspermitteringar.
            Efter pandemin ska vi nu med en grön kraftfull återstart se till
            att göra samma sak igen.
          </note>
          <note>
            Det är investeringar. Men det är utbildning som gör att människor
            kan få jobb och inte i första hand jobbskatteavdrag eller att
            människor ska bli fattigare. Varför, Ulf Kristersson, måste du
            göra arbetare fattigare? Är det vad du tror leder till jobb?
          </note>
          <note>
            Anf. 12 ULF KRISTERSSON (M) replik:
          </note>
          <note>
            Herr talman! Det är bra att statsministern åtminstone säger att
            arbetslösheten i vårt land är för hög. Vi har den femte högsta
            i hela EU och inte Europas lägsta. Vi har 200 000 långtidsarbetslösa.
            Om ett halvår kan de vara 300 000. Vi har 675 000 utrikes födda
            som inte är självförsörjande.
          </note>
          <note>
            Svaret är ja. Arbetslösheten är för hög. Vilken av de skattehöjningar
            som man de senaste veckorna har talat om kommer att göra att fler
            människor går till arbete, att fler människor blir riktiga skattebetalare
            och att fler människor står på egna ben? Vilken skattehöjning
            kommer att lösa arbetslöshetsproblemet?
          </note>
          <note>
            (Applåder)
          </note>
          <note>
            Anf. 13 Statsminister STEFAN LÖFVEN (S) replik:
          </note>
          <note>
            Herr talman! Här har vi svaret på frågan. Det enda som moderatledaren
            kan tänka sig att diskutera när det gäller arbetslöshet är skatter.
            Det finns bara det.
          </note>
          <note>
            En arbetslös får inte ett jobb för att hen har fått ett jobbskatteavdrag.
            En arbetslös får inget jobb för att ersättningen från a-kassan
            har blivit lägre. En arbetslös får jobb när hen kan visa: Jag
            har kvalifikationer, meriter och utbildning för detta jobb. Då
            får man jobb. Det är så det ska gå till. Det är därför vi satsar
            så mycket på utbildning. Vi kommer att fortsätta att satsa på
            utbildning. Det är det som ger arbetslösa människor jobb.
          </note>
          <note>
            Jag gör gärna jämförelsen med EU. Det mål vi satte upp byggde
            på två saker. Det byggde på sysselsättningsgrad och arbetade timmar.
            Båda dessa har gått framåt under vår regeringstid. Om Kristersson
            väljer ett land som han helst skulle vilja se som förebild ska
            vi jämföra och se att det har en helt annan bild.
          </note>
          <note>
            (Applåder)
          </note>
          <note>
            Anf. 14 JIMMIE ÅKESSON (SD) replik:
          </note>
          <note>
            Herr talman! Vi hörde nyss Stefan Löfven i sitt första anförande
            säga att samhället alltid är starkare än gängen. Det är ingen
            naturlag, herr talman. Det är uppenbart för var och en i det här
            landet att Stefan Löfvens samhälle inte är starkare än gängen,
            utan gängen flyttar fram sina positio ­ ner för varje dag som
            går. Så har det sett ut under de sju år som Stefan Löfven har
            varit statsminister i det här landet.
          </note>
          <note>
            Under hela den här perioden har vi hört i princip samma budskap
            från Stefan Löfven. Gängkriminaliteten ska knäckas. Den organiserade
            brottsligheten ska knäckas. Vi ska bryta gängens våldsutövning
            och så vidare. Det är floskler som har staplats på varandra, herr
            talman, i sju år. Väldigt lite, för att inte säga ingenting, har
            hänt.
          </note>
          <note>
            Herr talman! Om det nu är så att ingenting har hänt, vad är det
            då som statsministern och den här regeringen tänker göra nu för
            att samhället ska bli starkare än gängen? Jag ser inga som helst
            tecken i den riktningen.
          </note>
          <note>
            Anf. 15 Statsminister STEFAN LÖFVEN (S) replik:
          </note>
          <note>
            Herr talman! Med den retoriken blir det naturligtvis konstigt.
            Men nu är det så att det har hänt saker. Det borde kanske till
            och med Åkesson se. Polisen själv säger att man nu har varit med
            och lett en av de största internationella insatserna som någonsin
            har gjorts. Vi har nu 1 000 fler människor från de gängkriminella
            som är frihetsberövade. Vi har höjt 60 straff. Vi har tillfört
            polisen resurser så att man nu har anställt 5 000 fler, och ytterligare
            5 000 ska anställas.
          </note>
          <note>
            Det som saknas i såväl SD:s som hela det högerkonservativa blockets
            analys är: Hur stoppar vi nyrekryteringen? Det måste nu till.
            Det är satsningar på skolan, äldreomsorgen, sjukvården och välfärden.
            Det handlar om att se till vi har en sjyst a-kassa och en sjyst
            sjukförsäkring så att människor känner framtidshopp, och det handlar
            inte minst om utbildning. Den delen måste också de högerkonservativa
            lära sig.
          </note>
          <note>
            (Applåder)
          </note>
          <note>
            Anf. 16 JIMMIE ÅKESSON (SD) replik:
          </note>
          <note>
            Herr talman! Jag kan tycka att det är lite förmätet att under
            sina sju år som statsminister och regeringschef avväpna svensk
            polis, bjuda gängkriminella på saft och bullar, pizza och så vidare
            och samtidigt ta åt sig äran för sådant som andra länders polis
            lyckas göra. Det är nästan pinsamt, herr talman.
          </note>
          <note>
            Det är inte Stefan Löfvens regering, Stefan Löfvens straffskärpningar,
            som han kallar det, eller Stefan Löfvens satsningar på polisen,
            som inte blivit de satsningar som de rimligen borde bli, som har
            lett fram till att vi har så många frihetsberövade i dag. Det
            är att andra länders polis har resurser och befogenhet att göra
            saker.
          </note>
          <note>
            Om Stefan Löfven inte har fråntagit svensk polis de resurserna
            och de befogenheterna har han sett till att de inte har de resurser
            och befogenheter som de behöver för att knäcka gängen och gängkriminaliteten.
          </note>
          <note>
            Herr talman! Jag litar inte på Stefan Löfvens förmåga, tvärtom.
            Han har haft sju år på sig att visa sin totala oförmåga att knäcka
            gängen.
          </note>
          <note>
            (Applåder)
          </note>
          <note>
            Anf. 17 Statsminister STEFAN LÖFVEN (S) replik:
          </note>
          <note>
            Herr talman! Äras den som äras bör. Det är polisen som har gjort
            en fantastisk insats. Men det är också så att polisen har 5 000
            fler anställda. Det är också så att vi har höjt straffen. Det
            senaste tillslaget som gjordes i går är inte det som har lett
            till att det är 1 000 fler i fängelse, utan det är ett fantastiskt
            arbete från polisen.
          </note>
          <note>
            Jag stör mig på att man inte ens kan glädjas åt det . Inte ens
            det kan man se som en framgång. Man måste naturligtvis som ett
            populistiskt parti hålla i att det bara är mörkt. Titta på Polisregion
            Syd. Där har skjutningarna nu minskat sedan 2017.
          </note>
          <note>
            Är vi färdiga? Nej, men vi måste fortsätta och inte ge oss. Det
            handlar om två saker. Det är hårdheten mot de kriminella här och
            nu. Det är därför vi fortsätter med det. Men det är också att
            stoppa nyrekryteringen. Där står Sverigedemokraterna fullständigt
            tom ma på svar. I ert samhälle kommer klyftorna att öka ytterligare.
            Det hjälper inte i frågan.
          </note>
          <note>
            (Applåder)
          </note>
          <note>
            Anf. 18 ANNIE LÖÖF (C) replik:
          </note>
          <note>
            Herr talman! Jag tänkte fortsätta på det skattetema som Ulf Kristersson
            inledde. De senaste veckorna har Socialdemokraterna jobbat hårt
            på sin vänsterflank och presenterat förslag om kraftigt höjd skatt
            på sparande, entreprenörskap och företagande.
          </note>
          <note>
            Det är ett antal fria skattefantasier i dagens parlamentariska
            läge – fantasier som Centerpartiet säger bestämt nej till.
          </note>
          <note>
            Ledaren för den interna arbetsgruppen och Socialdemokraterna
            är ingen mindre än finansminister Magdalena Andersson, som samtidigt
            ansvarar för att hantera de ekonomiska konsekvenserna av en pandemi
            som har slagit stenhårt mot just jobb, ekonomi och företag.
          </note>
          <note>
            Vad är det som får Socialdemokraterna att tro att svenska jobb,
            svenska företag och människors ekonomiska trygghet blir bättre
            genom att man kraftigt höjer skatten på entreprenörskap, företagande
            och enskilda människors sparande när vi är på väg ut ur en pandemi?
          </note>
          <note>
            Anf. 19 Statsminister STEFAN LÖFVEN (S) replik:
          </note>
          <note>
            Herr talman! Först och främst finns det inga konkreta förslag
            på skatter. Vi kommer nu att använda det här som ett underlag
            i partistyrelsen. Det ska in i kongressarbetet. Vi återkommer
            i god tid före valet, och vi ska precis som alla andra prata skatter.
          </note>
          <note>
            Men en sak konstateras i rapporten och i gruppen: Vi kommer att
            behöva väldigt mycket resurser till välfärden. Vi ska ha fler
            människor i arbete, men vi kommer också att behöva se till att
            vi säkerställer äldreomsorgen, sjukvården, skolan, sjukförsäkringen
            och a-kassan. Allt detta måste det finnas medel för.
          </note>
          <note>
            När vi tittar på hur ojämlikheten har brett ut sig i landet över
            lång tid ser vi att det är ett ställe, en inkomstkälla, som det
            sker mest på, och det är kapitalinkomster. Det är där vi ser det
            stora, och det är där det drar iväg. Jag och mitt parti tycker
            att de som har det bäst faktiskt kan bidra lite till. Det handlar
            inte om inte vanliga löntagare men om dem som faktiskt är välbeställda.
          </note>
          <note>
            Anf. 20 ANNIE LÖÖF (C) replik:
          </note>
          <note>
            Herr talman! Ett starkare Sverige vill vi nog alla här inne se.
          </note>
          <note>
            Det är vanliga löntagare som kommer att betala en höjd skatt
            på investeringssparkonton. Det är vanliga löntagare som bor i
            villor som kommer att få betala en höjd fastighetsskatt.
          </note>
          <note>
            Socialdemokraterna och Centerpartiet har tillsammans visat att
            det går att sänka skatten och kraftigt investera i välfärden.
            Vi har tillsammans slopat värnskatten, sänkt skatten för låg-
            och medelinkomsttagare, sänkt arbetsgivaravgifter och sänkt skatten
            för pensionärer.
          </note>
          <note>
            Det finns ingen motsättning i detta, tvärtom. Starka företag
            och fler människor som jobbar och betalar skatt och får en ökad
            ekonomisk trygg ­ het är själva kärnan i svensk välfärd. Men nu
            aviserar Socialdemokraterna att man vill chockhöja skatten på
            viktiga delar i ekonomin, och vi säger tydligt nej till denna
            ogenomtänkta väg framåt.
          </note>
          <note>
            Vilka har Socialdemokraterna tänkt höja skatterna på sparande,
            kapital och företag tillsammans med? Hur ska ni ens få majoritet
            i riksdagen? Det här känns som ett kraftfullt vänsterslag i luften.
          </note>
          <note>
            Anf. 21 Statsminister STEFAN LÖFVEN (S) replik:
          </note>
          <note>
            Herr talman! Eftersom Annie Lööf inte har en susning om vilka
            förslag det handlar om utan bara i en retorisk piruett drar till
            med vad det ska bli blir det lite svårt att debattera. Det finns
            alltså inga färdiga förslag; vi återkommer till det.
          </note>
          <note>
            Men jag tycker fortfarande – och det tycker också Socialdemokraterna
            – att det i ett samhälle där vi ska hjälpas åt är rimligt att
            de som har det allra bäst bidrar lite mer. Det är inget konstigt
            i det. Det är enkel solidaritet.
          </note>
          <note>
            Det är också ett samhälle som är bäst för dem som har det bäst.
            Att öka klyftorna i ett samhälle är farligt inte bara för dem
            som är fattiga. Det är farligt också för dem som är mer välbeställda.
            Titta på de samhällen ute i världen där man har höga murar med
            krossat glas ovanpå – det är för att man är rädd för omgivningen!
          </note>
          <note>
            Vi ska bygga ett samhälle som håller ihop, och då ska vi naturligtvis
            inte öka bördan för vanliga löntagare. Men vi ska göra det möjligt
            också för dem som är mest välbeställda att bidra lite till. Det
            vill de säkert.
          </note>
          <note>
            (Applåder)
          </note>
          <note>
            Anf. 22 NOOSHI DADGOSTAR (V) replik:
          </note>
          <note>
            Herr talman! Marknadshyror är en attack på Sveriges hyresgäster.
            Det kommer på sikt att driva människor från hus och hem. Den svenska
            modellen att ha rätt att kollektivt förhandla om sin hyra – det
            är den rätten som nu krossas.
          </note>
          <note>
            Stefan Löfvens väljare är emot det här. Svenska folket är emot
            det här. Sju av tio svenskar säger absolut nej till marknadshyror.
            SSU säger: ”Det är en skitidé.” Stockholms socialdemokratiska
            kommunalråd säger absolut nej till detta förslag, som regeringen
            lade fram förra veckan.
          </note>
          <note>
            Kan statsministern förklara varför han har misslyckats med att
            övertyga de egna partimedlemmarna? Vad är det statsministern förstår
            som inte de socialdemokratiska väljarna och partimedlemmarna har
            begripit? Berätta gärna det, Stefan Löfven!
          </note>
          <note>
            Anf. 23 Statsminister STEFAN LÖFVEN (S) replik:
          </note>
          <note>
            Herr talman! Nooshi Dadgostar och jag är överens om att vi inte
            ska ha marknadshyror. Det finns inget regeringsförslag. Det vet
            Nooshi Dadgostar . Det finns ett utredningsförslag som nu ska
            skickas ut på remiss, och så ska vi se vad de olika remissinstanserna
            tycker om det förslag som föreligger.
          </note>
          <note>
            Morgan Johansson har redan sagt att det finns sådant som vi har
            kommit överens om i januariavtalet som vi tycker är bra. Men det
            finns också inslag som vi inte tycker är bra. Vi får återkomma
            till det när vi väl ska utforma förslaget.
          </note>
          <note>
            Men det är bättre att Nooshi Dadgostar och jag krokar arm. Nu
            ska Nooshi Dadgostar och Vänsterpartiet i stället kroka arm med
            det höger ­ konservativa blocket i denna fråga – de som absolut
            vill ha marknadshyror. Hur går det ihop? Om jag vore hyresgäst
            nu skulle jag vara väldigt rädd för detta.
          </note>
          <note>
            Så hyresgäster – se upp för Vänsterpartiet så länge de vill göra
            upp och rikta misstroendeförklaring i samråd med de högerkonservativa!
            Det är det farligaste man kan göra.
          </note>
          <note>
            Anf. 24 NOOSHI DADGOSTAR (V) replik:
          </note>
          <note>
            Herr talman! Men herregud, statsministern vill ju inte prata
            med mig! Han vill inte förhandla med mig. Det är därför han har
            försatt sig själv i den här situationen.
          </note>
          <note>
            Hur kan det socialdemokratiska partiet ha gått med på de här
            extrema centerförslagen? Inte ens Fredrik Reinfeldt gick med på
            de här förslagen, för även då drevs de fram. Vem ska någonsin
            kunna lita på Socialdemokraterna nu? Hur ska någon som går till
            vallokalen nästa år veta om det är socialdemokratin som är dörrmatta
            åt Centerpartiet eller om det är Moderaterna som gör störst skada
            för det svenska förhandlingssystemet?
          </note>
          <note>
            Herr talman! Mitt parti har under historien använts som dörrmatta;
            det ska jag inte sticka under stol med. Men vi kommer inte att
            vara det längre. Det är tragiskt att se att statsministerns parti
            har axlat den manteln. Som vän av den breda vänstern skulle jag
            vilja säga till statsministern: Stå upp för er politik, för du
            kan vara säker på att vi kommer att stå upp för vår!
          </note>
          <note>
            Anf. 25 Statsminister STEFAN LÖFVEN (S) replik:
          </note>
          <note>
            Herr talman! Jag är inte så säker på det när V är berett att
            ansluta sig till det högerkonservativa blocket. Vi vet inte riktigt
            var V står här.
          </note>
          <note>
            Vi är emot marknadshyror; det har jag sagt hela tiden. Det finns
            en anledning, Nooshi Dadgostar , till att ordet marknadshyror
            inte står i januariavtalet, och det är för att vi inte vill ha
            det.
          </note>
          <note>
            Nu ligger förslaget från utredaren, som varken parti eller regering
            har tagit ställning till, på bordet. Det är det som ska remitteras.
            I det ingår bland annat en möjlighet för detta i det nyproducerade,
            som är – lyssna nu – 1 procent av beståndet. Detta målar nu Nooshi
            Dadgostar och Vänstern upp som marknadshyror för hela beståndet.
            Det är oansvarigt. Ni skrämmer hyresgästerna i onödan.
          </note>
          <note>
            Låt oss samarbeta för att få till någonting som gör att vi inte
            får marknadshyror! Det vore bättre än att Vänstern ansluter sig
            till de högerkonservativa.
          </note>
          <note>
            Anf. 26 EBBA BUSCH (KD) replik:
          </note>
          <note>
            Herr talman! Jag tänkte att vi skulle tala lite om arbetskraftsinvandring.
            Sverige tillåter nämligen en hög arbetskraftsinvandring till okvalificerade
            och relativt lågbetalda jobb. Systematiskt fusk förekommer i stor
            skala, och slavliknande villkor har rapporterats från flera håll.
          </note>
          <note>
            Samtidigt är arbetslösheten nu skyhög, delvis kopplat till pandemin
            men framför allt kopplat till de stora grupper som har anlänt
            till Sverige under tidigare år. Samtidigt som vi har hög arbetslöshet
            bland personer med svag anknytning till det svenska samhället
            kan även de enklaste arbe ­ ten förmedlas till personer som befinner
            sig utanför Europa. Det är ohållbart.
          </note>
          <note>
            Jag vet att KD och S är relativt ense om detta, men det finns
            två frågor som jag önskar att Löfven skulle svara på. Med vilka
            partner tänker sig S genomföra en reform av arbetskraftsinvandringen?
            Och hur tänker sig S att arbetslösa här ska förmås att ta de här
            arbetena?
          </note>
          <note>
            Anf. 27 Statsminister STEFAN LÖFVEN (S) replik:
          </note>
          <note>
            Herr talman! Angående det sista, att man ska ta anvisade arbeten:
            I Sverige är det plikt och rätt som gäller. Finns det ett arbete
            som är ledigt ska man ta det. Om man inte har kvalifikationer
            för det ska man få utbildning eller någon annan åtgärd som gör
            att man blir kvalificerad för jobbet.
          </note>
          <note>
            Men jag delar Ebba Buschs uppfattning att det är någonting som
            är galet i det här. Om vi nu har arbetskraft här som skulle kunna
            utbildas eller kanske redan nu kan ta jobb, varför hämtar man
            då den arbetskraften från andra sidan jordklotet? Men det krävs
            också ett parlamentariskt stöd för det. Dit har vi inte kommit.
            Det finns det inte stöd för.
          </note>
          <note>
            Jag menar dock att vi måste göra allt vi kan under tiden för
            att se till att människor behandlas värdigt. Det är därför vi
            ökar kontrollerna och ökar straffen för dem som missbrukar människor.
            Men i grunden borde det vara så att de som finns här och kan ta
            jobben ska ta jobben. Vi behöver inte hämta dem från andra sidan
            jordklotet om vi har dem här.
          </note>
          <note>
            Anf. 28 EBBA BUSCH (KD) replik:
          </note>
          <note>
            Herr talman! Om vi tittar på verkligheten är det dock uppenbart
            att det inte fungerar så. Sista kvartalet förra året hade vi ungefär
            en halv miljon svenskar som inte hade ett arbete att gå till och
            knappt 80 000 lediga arbeten. Då säger det sig självt att någonting
            är fel i systemet, och det kan inte bara handla om utbildning.
            Vi vet också att det lönar sig för lite att ta de arbeten som
            faktiskt finns kontra att gå på bidrag.
          </note>
          <note>
            Det efterlystes stöd. Om man lägger ihop Socialdemokraterna,
            Kristdemokraterna och Moderaterna – jag uppfattar att det finns
            ett intresse också hos dem av att förändra arbetskraftsinvandringen,
            liksom hos de här Sverigedemokraterna – borde det finnas en möjlighet
            att faktiskt se till att fler svenska mammor och pappor som i
            dag inte har ett jobb att gå till men som borde ta dessa arbeten
            ges möjlighet till det, framför en arbetskraftsinvandring som
            har havererat, som konkurrerar ut arbetstillfällen här i Sverige
            och som också leder till att människor utnyttjas under slavliknande
            villkor.
          </note>
          <note>
            Anf. 29 Statsminister STEFAN LÖFVEN (S) replik:
          </note>
          <note>
            Herr talman! Vi har i grunden samma uppfattning. Det är också
            så att vi precis har arbetat fram ett migrationspolitiskt paket
            med 23, tror jag, olika förslag. En kommitté här i riksdagen arbetade
            men kom inte överens, röstade om ett antal förslag och röstade
            fram ett paket. Vi har hanterat det och remitterat det, och nu
            ligger det som en proposition på riksdagens bord. När vi nu kommit
            överens om ett paket efter så långt arbete ska vi värna denna
            överenskommelse, som skapar stabilitet.
          </note>
          <note>
            Nu ändrar vi hela migrationspolitiken från ett läge som gav oss
            den situation vi hade 2015 till ett läge där vi faktiskt har en
            rejält minskad invandring till Sverige.
          </note>
          <note>
            Jag håller inte med om resonemanget att det lönar sig för lite.
            Jag är trött på att höra att vanliga löntagare är lata och inte
            vill arbeta för att det lönar sig för lite. Jag tycker genuint
            illa om det.
          </note>
          <note>
            Anf. 30 JOHAN PEHRSON (L) replik:
          </note>
          <note>
            Herr talman! Det är väl ingen som är lat.
          </note>
          <note>
            Jag har en fråga till statsministern om arbetslösheten och brottsligheten,
            men jag tänkte ta avstamp i duktiga människor med en yrkesutbildning.
          </note>
          <note>
            Om människor har ett jobb att gå till löser sig det mesta, men
            då måste man ha en bra utbildning. Vi vet att vi i närtid kommer
            att sakna kanske uppemot 200 000 duktiga yrkesmänniskor, alltifrån
            svetsare och maskinförare till rörmokare.
          </note>
          <note>
            De här maskinförarna träffade jag faktiskt häromdagen. De pekade
            på den akuta bristen när man nu ska industrialisera delar av norra
            Sverige på ett fantastiskt sätt, som vi liberaler tycker. Det
            saknas medarbetare.
          </note>
          <note>
            Min gamle partisekreterarkollega Lars Stjernkvist har kommit
            med en utredning som säger att vi behöver styra yrkesutbildningen
            bättre – dels på gymnasiet, dels på komvux – för att få fram dessa
            viktiga medarbetare så att de kommer i jobb. De är inte slöa,
            men de är outbildade. Vad tänker statsministern göra åt detta?
          </note>
          <note>
            Anf. 31 Statsminister STEFAN LÖFVEN (S) replik:
          </note>
          <note>
            Herr talman! Johan Pehrson vet ju att vi under det här samarbetet
            också har sett till att öka antalet utbildningsplatser i Kunskapslyftet.
            Vi gjorde det redan innan pandemin, under förra mandatperioden,
            och vi har fortsatt så att vi nu faktiskt har över 160 000 utbildningsplatser
            ytterligare som möjliggör för människor att komma vidare.
          </note>
          <note>
            Det är därför jag säger att detta är nyckeln till framgång. Det
            är så människor får arbete. Det duger inte med jobbskatteavdrag.
            Det duger inte med försämrad a-kassa. Det är utbildning som behövs.
          </note>
          <note>
            Vi behöver göra mer. Jag plockar gärna upp uppgifterna i Stjernkvists
            rapport. Jag har också i samtal med Svenskt Näringsliv sagt att
            vi behöver få en bättre överensstämmelse mellan behovet på arbetsmarknaden
            och utbildningarnas utformning. Där är jag definitivt beredd.
            Vi måste gå vidare.
          </note>
          <note>
            Men då är det detta som gäller. Det är investeringar i utbildning
            som nu gör att människor kommer i arbete, inte att man gör dem
            fattigare. Jag hoppas att vi kan vara överens om detta också.
          </note>
          <note>
            Anf. 32 JOHAN PEHRSON (L) replik:
          </note>
          <note>
            Herr talman! Ja, verkligen – hundra procent!
          </note>
          <note>
            Det är utbildning och det är satsningar, men det krävs ju också
            styrning. Det måste liksom bli lite pang för pengarna. Liberalerna
            pratar väldigt gärna om att förstatliga huvudmannaskapet för skolan.
            Ett klockrent exempel på det är när vi trycker in pengar till
            våra kommuner som sitter på detta huvudmannaskap. Precis som Stjernkvist
            pekar på måste vi styra upp det här. Det är ju inget fel, vill
            jag understryka, på nageltekniker, stylister, influencers och
            allt det där. De behövs. Det är jätteviktigt för många – jag ser
            faktiskt några influencers här inne, men många av dem är självutbildade.
            Men vi måste också ha dessa yrkeskunniga människor.
          </note>
          <note>
            Då är det som Stjernkvist säger: Vi måste förstatliga ansvaret
            och styra bättre så att vi får fram duktiga yrkesmänniskor. Då
            löser vi arbetslösheten, vi löser utanförskapet, vi minskar trycket
            från kriminaliteten och vi får möjligheternas Sverige för fler.
          </note>
          <note>
            Anf. 33 Statsminister STEFAN LÖFVEN (S) replik:
          </note>
          <note>
            Herr talman! Då utgår jag till att börja med från att Liberalerna
            inte vill sänka a-kassan och inte vill göra människor fattiga.
            Det är bra.
          </note>
          <note>
            Vad gäller utbildning är det helt rätt: Vi behöver ha en bättre
            styrning. Det sa jag i min förra replik. Låt oss alltså fundera
            på och komma överens om hur det bäst ska göras. Men jag tror inte
            att bara förstatligande är lösningen. Det kan hända att det måste
            styras bättre, men jag tror lika mycket, om inte mer, på att det
            handlar om de lokala krafterna, om det nu är Skellefteå, Kiruna
            eller var det är. Det är lokalt och regionalt, i kommunen eller
            regionen, som samarbetet och maskineriet måste igång. De ska få
            resurser från staten, men de vet bäst – inte vi här i Stockholm
            – vilken utbildning som behövs och hur den ska organiseras på
            bästa sätt.
          </note>
          <note>
            Däremot tror jag att resurserna behöver komma mer från staten.
            Det är rätt. Det är så det ska gå till: Staten ser till att det
            finns resurser; kommuner, regioner, arbetsgivare, arbetsförmedling
            och utbildningsanordnare får möjligheter att göra verkstad där
            ute.
          </note>
          <note>
            Anf. 34 ULF KRISTERSSON (M):
          </note>
          <note>
            Herr talman! Sverige har ett akut och unikt problem med den grova
            brottsligheten. Det är akut för att sprängningar, dödsskjutningar,
            rån mot barn och öppen knarkhandel sätter skräck i bostadsområden
            och urholkar förtroendet för rättsstaten. Förra året sköts 47
            människor till döds. Den yngsta hette Adriana och var tolv år
            gammal. Det är unikt för att Sverige är det enda landet i hela
            EU där dödsskjutningarna nu ökar.
          </note>
          <note>
            Bussar som ställs in efter stenkastning, ambulanser som behöver
            polisbeskydd, skolor som stängs i rädsla för gängkonflikter, vägspärrar
            och avrättningar mitt på dagen – den här brottsligheten är systemhotande.
          </note>
          <note>
            I februari sa Mikael Damberg nöjt att trenden vänder. Maj blev
            den dödligaste månaden på flera år. Åtta människor sköts till
            döds – en dödsskjutning var fjärde dag.
          </note>
          <note>
            Vi har hört detta förut. Efter ett mycket tillfälligt trendbrott
            2018 sa Morgan Johansson: Skjutningarna ser nu ut att minska kraftigt.
            År 2020 slog vi rekord både i skjutningar och i dödsskjutningar.
          </note>
          <note>
            I går kom nyheten att svensk polis har gripit 150 misstänkta
            efter ännu en internationell insats – mycket bra! Men polisen
            i Sverige har inte laglig rätt att själv genomföra den sortens
            operationer eftersom Socialdemokraterna gång på gång sagt nej
            till rätten att avlyssna kriminella i förebyggande syfte. Det
            här måste förändras.
          </note>
          <note>
            Moderaternas krav på att ändra lagstiftningen får nu stöd av
            L, KD och SD. Om bara några få sekunder kan Stefan Löfven svara
            på hur Socialdemokraterna kommer att rösta i justitieutskottet
            i morgon, när frågan avgörs på riktigt. Spänningen är olidlig.
          </note>
          <note>
            (Applåder)
          </note>
          <note>
            Anf. 35 Statsminister STEFAN LÖFVEN (S) replik:
          </note>
          <note>
            Herr talman! Vi går nu mot en återstart efter den djupaste krisen
            sedan andra världskriget. Under den här krisen har vi kunnat rädda
            hundratusentals jobb, och företagen är kvar i Sverige. Nu ska
            vi ta oss vidare. Då är det jobben, jobben, jobben och utbildning,
            utbildning, utbildning som gäller. Det är så det fungerar, Ulf
            Kristersson. Man ska ställa krav. Det är rätt. Men man ska också
            ge stöd. Plikt och rätt, utbildning och omställning är vägen framåt.
          </note>
          <note>
            Vi hade kunnat hantera den här pandemin som den moderatledda
            regeringen hanterade finanskrisen. De försämrade a-kassan kraftigt,
            vägrade att införa korttidsarbete, trots att i princip alla andra
            länder gjorde det, och stramade åt. Många förlorade jobbet i onödan,
            och långtidsarbetslösheten ökade. Unga fick gå länge utan ett
            första jobb, och de som förlorade jobbet blev fattigare.
          </note>
          <note>
            När vi nu gör återstarten är en utgångspunkt väldigt tydlig:
            Gör inte som man gjorde då! Det är lika sant nu som då att vägen
            till arbete går via utbildning, inte fattigdom.
          </note>
          <note>
            Anf. 36 ULF KRISTERSSON (M) replik:
          </note>
          <note>
            Herr talman! Jag gläds inte bara med min svärmor som är 89 år
            och har fått båda sprutorna och nu kan krama våra barn igen. Jag
            gläds också med mina barn som till skillnad från de som nu tar
            studenten får en chans att göra det på riktigt. Jag gläds åt att
            vi kan öppna upp samhället.
          </note>
          <note>
            Det är vaccinet som är återstarten, Stefan Löfven. Hade Sverige
            varit lika bra som Storbritannien och Israel på att köpa vaccin
            hade vi redan varit ur detta. Det är vaccinet som är återstarten.
          </note>
          <note>
            Ekonomin tog självklart stryk av pandemin. Vad gjorde vi åt det?
            Jo, den här riksdagen, från Vänsterpartiet till Sverigedemokraterna,
            såg till att skapa majoritet för de krispaket och stödpaket för
            att rädda jobb och företagande som ni inte ville lägga fram. Ni
            har administrerat den här pandemin. Det är riksdagen som har fattat
            de skarpa besluten.
          </note>
          <note>
            (Applåder)
          </note>
          <note>
            Anf. 37 Statsminister STEFAN LÖFVEN (S) replik:
          </note>
          <note>
            Herr talman! Nu gör man samma fel ige n; det finns bara vaccin.
            Det är viktigt och är en bra start. Men sedan måste vi starta
            ekonomin. Människor måste komma i arbete.
          </note>
          <note>
            Nu gör Moderaterna precis samma misstag igen. De vill göra folk
            fattigare. För ett år sedan lät det annorlunda. Då var generositeten
            obegränsad. Då skulle arbetsgivarna få 100 miljarder kronor i
            månaden i sänkta arbetsgivaravgifter, utan koll dessutom. De skulle
            bara slängas ut.
          </note>
          <note>
            Ni mötte finanskrisen med en mycket kraftigt försämrad trygghet,
            Ulf Kristersson. Nu vill ni sänka a-kassan så snabbt det någonsin
            går. De som har förlorat jobbet i pandemin ska enligt Moderaterna
            bli fattigare. I er värld ger det fler jobb. Det är gammal, klassisk
            högerpolitik. Den har aldrig fungerat och kommer inte att fungera
            nu heller.
          </note>
          <note>
            Er politik är densamma. Det enda nya nu, när ni har suttit i
            opposition, är att ni vill genomföra den tillsammans med Sverigedemokraterna.
          </note>
          <note>
            (Applåder)
          </note>
          <note>
            Anf. 38 ULF KRISTERSSON (M) replik:
          </note>
          <note>
            Herr talman! Jag tror inte att pandemin imponeras av statsministerns
            plötsliga klasskampsretorik.
          </note>
          <note>
            Jag tror att det var helt nödvändigt att ge massiva stöd till
            företagen under pandemin, för att undvika de konkurser som annars
            hade lett till arbetslöshet som hade krävt a-kassa. Ni ville prata
            om a-kassa. Vi ville prata om att slippa konkurser och arbetslöshet,
            Stefan Löfven.
          </note>
          <note>
            Det stora problemet just nu är, om vi ska vara ärliga, att en
            väldigt stor andel av landets arbetslösa är utrikes födda. Vad
            behöver de? De måste lära sig svenska språket. De måste förväntas
            lära sig svenska språket så pass bra att de kan komma in på arbetsmarknaden.
            Då kan vi inte ha ett bidragssystem som inte gör det riktigt lönsamt
            för människor att gå från bidrag till arbete. Det är därför vi
            har 675 000 utrikes födda som inte är självförsörjande.
          </note>
          <note>
            Ni vill göra mer av det gamla vanliga, som har lett oss till
            att ha Europas femte högsta arbetslöshet. Spanien, Italien, Grekland
            och kanske även Litauen har högre arbetslöshet. Alla andra har
            lägre arbetslöshet. Hur kan statsministern stå här och vara nöjd
            med det resultatet?
          </note>
          <note>
            (Applåder)
          </note>
          <note>
            Anf. 39 NOOSHI DADGOSTAR (V) replik:
          </note>
          <note>
            Herr talman! Jag tänkte ta upp lite skolfrågor.
          </note>
          <note>
            Nästa år har det gått 30 år sedan Moderaterna sjösatte sin skolreform
            där kommersiella bolag fick tillträde till den svenska skolsektorn.
            Då sa man att det skulle vara små kooperativ, byskolor och ideella
            krafter med alternativ pedagogik som skulle komma in i skolans
            värld och bidra till mångfalden.
          </note>
          <note>
            I dag ser vi att enorma kommersiella aktörer har tagit över stora
            delar av skolan. Det är banker och fonder med säte i Qatar, Indien
            och Brasilien som äger de stora kommersiella bolag som nu finns
            i skolans värld. De har blivit investeringsobjekt och gör sina
            vinster genom att minska antalet behöriga lärare och sortera bort
            elever som behöver extra hjälp.
          </note>
          <note>
            Segregationen har ökat kraftigt, och vi ser en galopperande betygs
            ­ inflation.
          </note>
          <note>
            Har vi nu nått det moderata skolnirvanat, Ulf Kristersson?
          </note>
          <note>
            Anf. 40 ULF KRISTERSSON (M) replik:
          </note>
          <note>
            Herr talman! Det är uppfriskande att ni i Vänsterpartiet säger
            sådant som Socialdemokraterna inte vågar säga men som de tycker,
            Nooshi Dadgostar. Det tycker jag hedrar er. Ni hjälper dem på
            traven.
          </note>
          <note>
            Ni vill avskaffa valfriheten, ta bort friskolorna, riva upp reformen
            och återgå till ett Sverige som det var på 70-talet. Jag tycker
            inte att man ska göra det. Men det är bra att ni i alla fall säger
            vad ni vill.
          </note>
          <note>
            Det ni säger just nu är att vi ska avskaffa Internationella Engelska
            Skolan, som är en landets absolut bästa och mest populära skolor.
            Skriv brev till föräldrarna till de barn som går där och berätta
            det!
          </note>
          <note>
            Ni vill avskaffa den internationella skolan i Akalla. Där går
            500 elever varav en har svenska som modersmål. Jag pratade med
            rektor Johan här ­ omdagen. Han sa att det som gäller är ordning
            och reda och svenska språket. Alla går ut nian med godkända betyg
            och kan komma in på gymnasiet.
          </note>
          <note>
            Så ser riktiga klassresor ut. Ni har klassresor i retorik. Vi
            har klassresor.
          </note>
          <note>
            (Applåder)
          </note>
          <note>
            Anf. 41 NOOSHI DADGOSTAR (V) replik:
          </note>
          <note>
            Herr talman! Det är ingen som har talat om skolelevernas valfrihet.
            Det som jag säger tycker ju majoriteten av moderatväljarna och
            majoriteten av de svenska väljarna där ute. Det är Ulf Kristersson
            som sätter sig på sina höga hästar och talar om för svenska folket
            vad de ska tycka och inte. De tycker att vi behöver ta bort vinstintresset
            på den svenska skolmarknaden.
          </note>
          <note>
            I tre decennier har andra länder kommit på besök. Ulf Kristerssons
            egna partikamrater har kommit från hela världen för att titta
            på det svenska skolexperimentet. Inte ett enda land har följt
            efter det svenska marknadsexperimentet i skolan, herr talman.
          </note>
          <note>
            Svenska lärare startar nu kampanjer eftersom de dignar under
            detta marknadsexperiment.
          </note>
          <note>
            Eleverna lär sig också alldeles för lite i skolan. Det vet Ulf
            Kristersson som har talat om Pisamätningen.
          </note>
          <note>
            Segregationen är för kraftfull. Nu spelar det större roll vilka
            föräldrar man har och inte vad man lär sig i skolan.
          </note>
          <note>
            Är inte detta ett problem? Vad är det moderatväljarna inte har
            förstått, Ulf Kristersson?
          </note>
          <note>
            Anf. 42 ULF KRISTERSSON (M) replik:
          </note>
          <note>
            Herr talman! De länder som inte avskaffade ordning och reda i
            skolan, de länder som inte avskaffade synen att kunskapsförmedling
            är skolans främsta uppgift behöver inte åka runt i världen och
            titta på alla andra. De har en skola som fungerar.
          </note>
          <note>
            Det har inte Sverige just nu. Det beror på två saker. Det är
            för lite ordning och reda i skolorna; de elever som vill lära
            sig någonting störs av dem som inte vill det. Det är också för
            lite fokus på riktiga kunskaper i den läroplan som riksdagen har
            bestämt och som friskolor och kommunala skolor måste följa.
          </note>
          <note>
            Det är också för många invandrarelever som inte klarar av skolan,
            vilket den här regeringen försöker dölja i en Pisamätning som
            är en veritabel skandal.
          </note>
          <note>
            De sakerna tror jag att de allra flesta svenskar är djupt bekymrade
            över. Låt oss lösa de riktiga problemen.
          </note>
          <note>
            (Applåder)
          </note>
          <note>
            Anf. 43 PER BOLUND (MP) replik:
          </note>
          <note>
            Herr talman! Ulf Kristersson har inte sagt många ord om jobb
            och företagande, vilket kanske säger någonting.
          </note>
          <note>
            Att vara företagare handlar ofta om att värdera risker inför
            en investering. Nu ser vi hur kända riskkapitalister och många
            andra investerar i en ny grön basindustri som kommer att skapa
            nya jobb och framtidstro runt om i hela Sverige. Men en sak är
            de rädda för, och det är osäkerhet. Denna osäkerhet står nu Moderaterna
            för tillsammans med sitt nya konservativa sällskap i Sverigedemokraterna.
          </note>
          <note>
            Om Moderaterna hade lett regeringen hade vi inte haft världens
            mest ambitiösa klimatlag, som nu sporrar till klimatinvesteringar.
            Vi hade inte haft något statligt industrikliv eller klimatkliv,
            som lett till investeringar i batterifabriker och grönt stål.
            Den osäkerhet som just nu är allra allvarligast är osäkerheten
            när det gäller om utbyggnaden av billig förnybar el ska bli av.
          </note>
          <note>
            Frågan är varför Moderaterna inte vill ge stabilitet och trygghet.
            Varför slaktar ni miljöpolitiken så fort ni får chansen? Varför
            är ni mer rädda för klimatpolitiken än för klimatkrisen, Ulf Kristersson?
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 44 ULF KRISTERSSON (M) replik:
          </note>
          <note>
            Herr talman! Det vore mig främmande att börja jämföra röstsiffrorna
            bland företagare för Moderaterna respektive för Miljöpartiet.
            Jag känner dock att vi har ett betydande stöd för vår politik
            bland landets företagare.
          </note>
          <note>
            Jag tror att landets företagare just nu oroar sig för tre saker.
            Det ena de oroar sig för är en galopperande kriminalitet. Den
            gör dem rädda att driva sina verksamheter. I går träffade jag
            en apotekare i Rinkeby. Det hon pratade mest om var denna risk.
            Det andra de oroar sig över är en skattepolitik som återgår till
            en romantisk syn från 70- eller 80-talet på att man kan lösa alla
            problem med högre skatter och högre bidrag. Det tredje de oroar
            sig för är elbrist. Nu kommer Per Bolund snart att säga att det
            inte finns någon elbrist och att vi exporterar mer än vi någonsin
            ha gjort. Berätta det för de företagare som inte får el när de
            behöver det! Dessa tre saker uppfattar jag att de företagare som
            jag talar med är djupt bekymrade över.
          </note>
          <note>
            (Applåder)
          </note>
          <note>
            Anf. 45 PER BOLUND (MP) replik:
          </note>
          <note>
            Herr talman! Återigen kom det inga svar till alla dem som nu
            vill investera hundratals miljarder.
          </note>
          <note>
            I debatt efter debatt, år efter år, har Ulf Kristersson och Moderaterna
            kraxat om hur höga klimatkrav kommer att utgöra en risk för konkurrenskraften
            och hur de kommer att driva företagare ut ur Sverige. Därmed har
            de också stoppat, försökt stoppa och kämpat hårt för att stoppa
            alla klimatreformer.
          </note>
          <note>
            Nu ser vi resultaten. Hundratals miljarder investeras i Sverige,
            inte i andra länder, för klimatsmart produktion, för hållbara
            industrilösningar och för att göra Sverige till ett fossilfritt
            välfärdsland. Det ger stora möjligheter. Man talar om hundra tusen
            nya jobb bara i norra Sverige. Det här är en fantastisk möjlighet,
            som dock riskeras av Moderaternas blindhet.
          </note>
          <note>
            Det måste komma ett svar från Ulf Kristersson. Vad svarar du
            dem som nu investerar hundratals miljarder när de är oroliga över
            att Moderaterna kommer att dra undan mattan genom att sänka ambitionerna
            och ta bort de investeringsstöd som nu finns? Varför är du inte
            beredd att släppa på handbromsen och ta klimatkrisen på allvar,
            Ulf Kristersson?
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 46 ULF KRISTERSSON (M) replik:
          </note>
          <note>
            Herr talman! Jag förstår inte varför Per Bolund först målar upp
            en nidbild och sedan klistrar den på mig. Vad dessa företag behöver
            är bra och pålitlig tillgång till billig ren el. Ni lägger ned
            kärnkraften, den enskilda energikälla som bredvid vattenkraft
            dessutom ger oss möjlighet att bygga mycket förnybart. Andra länder
            investerar nu i ny kärnkraft. Det är ni som bokstavligt talat
            med berått mod, som det ibland brukar heta, är ansvariga för att
            Sverige inte har en pålitlig tillgång till ren fossilfri el. Det
            bekymrar sig dessa företag om på goda grunder.
          </note>
          <note>
            (Applåder)
          </note>
          <note>
            Anf. 47 JIMMIE ÅKESSON (SD):
          </note>
          <note>
            Herr talman! Samhället är alltid starkare än gängen, hörde vi
            Stefan Löfven säga i debatten. Per Bolund sa att han och alla
            andra medborgare kan sova lite bättre på natten just nu.
          </note>
          <note>
            Herr talman! Jag ser regeringens inställning som en arrogant
            optimism. Denna arroganta optimism har präglat regeringen i sju
            år. Det är en självgodhet som saknar motstycke. Det är en oblyg
            fräckhet som blir en spottloska, ursäkta uttrycket, rakt i ansiktet
            på alla de människor som i sin vardag tvingas till otrygghet och
            oro.
          </note>
          <note>
            Arbetslöshet, bostadsbrist, gängkriminalitet, skjutningar, människor
            som dör i vårdköer, vardagsbrottslighet mot privatpersoner och
            företag, splittring och segregation, välfärdskollaps, kravlöshet,
            naivitet och handlingsförlamning – vi har, herr talman, en regering
            som aldrig ser någonting komma och som alltid blundar så länge
            det bara går tills verkligheten kommer och tvingar upp ögonlocken
            på den.
          </note>
          <note>
            Vi behöver ett nytt ledarskap i vårt land. Det behövs ett ledarskap
            som har kraft och vilja att lösa de samhällsproblem som vanliga,
            hederliga svenskar upplever i sin vardag i dag. Den här regeringen
            kommer inte att göra det. Det har den visat under sju års tid.
            Det är nu dags för en ny regering och ett nytt ledarskap.
          </note>
          <note>
            Anf. 48 Statsminister STEFAN LÖFVEN (S) replik:
          </note>
          <note>
            Herr talman! Många fick sig ett gott skratt när Jimmie Åkesson
            sa: ”Vi vill vara det sociala samvetet i en regering med Moderaterna
            och Kristdemokraterna .” Jag kan förstå taktiken bakom uttalandet,
            eftersom breda väljargrupper bestämt avvisar högerexperiment med
            privatiseringar och löntagarfientliga förslag. Det behövs utan
            tvekan en motvikt mot högerkonservativ politik.
          </note>
          <note>
            Det är bara det att Sverigedemokraterna saknar all trovärdighet.
            Vi vet redan att de inte är att lita på. I intervjuer i affärspressen
            säger företrädare som sitter i finansutskottet att en politik
            för större ekonomisk rättvisa är ”ett konstigt feltänk”. Och när
            vi resonerar om att de som har byggt upp stora förmögenheter kan
            bidra mer till folkhushållet kallas idén äcklig. De företag som
            tjänar stora pengar på äldreomsorg och välfärd kan räkna med att
            SD skyddar deras vinster. Själv lovar Åkesson att han inte kommer
            att ställa några tuffa krav vid en eventuell regeringsförhandling
            med de högerkonservativa partierna. Så här ser det ut.
          </note>
          <note>
            Anf. 49 JIMMIE ÅKESSON (SD) replik:
          </note>
          <note>
            Herr talman! Det är alltid skoj att tala om trovärdighet, i synnerhet
            i dessa frågor. Om jag säger värnskatt, LAS och marknadshyror,
            vad säger Stefan Löfven då? ”Ojdå, vad var det som hände?”
          </note>
          <note>
            Herr talman! Här har vi en statsminister som i valrörelse efter
            valrörel ­ se har beskyllt det så kallade högerkonservativa blocket
            – de högerkonservativa partierna, för att använda Stefan Löfvens
            uttryck – för en massa hemskheter som kommer att ske. Till exempel
            ska vi sänka skatten för de rikaste, ta bort anställningstryggheten
            och införa marknadshyror.
          </note>
          <note>
            Sedan fick Stefan Löfven chansen att regera i ytterligare fyra
            år, och vad gjorde han då? Han avskaffar värnskatten, försämrar
            anställningstryggheten och inför marknadshyror. Tala inte med
            mig om trovärdighet, Stefan Löfven!
          </note>
          <note>
            (Applåder)
          </note>
          <note>
            Anf. 50 Statsminister STEFAN LÖFVEN (S) replik:
          </note>
          <note>
            Herr talman! Vad gäller anställningstrygghet får jag påminna
            Åkesson om att parterna har gjort upp om de förändrade reglerna
            i lagen om anställningsskydd. Här står alltså Åkesson och gör
            ned arbetsmarknadens parter. Han borde skämmas! I stället borde
            han respektera detta.
          </note>
          <note>
            Marknadshyror finns det inget förslag på.
          </note>
          <note>
            Sverigedemokraterna är pålitliga vänner till de vinstdrivande
            företagen i skolan och deras ägare. Sverigedemokraterna vill avskaffa
            de 1 700 re ­ gionala skyddsombuden som varje år gör över 50 000
            arbetsplatsbesök, och vill därmed göra jobbet farligare för vanliga
            jobbare. De vill avskaffa de så kallade pappamånaderna och åter
            införa ett vårdnadsbidrag, som vi med säkerhet vet driver kvinnor
            bort från arbetsmarknaden och in i hem ­ men igen.
          </note>
          <note>
            SD är och förblir ett utpräglat högerpolitiskt parti. Det ska
            vi inte glöm ­ ma. De motarbetar dessvärre det som de allra flesta
            svenskar är stolta över, nämligen jämlikhet och inte minst jämställdheten.
            Detta motarbetar den så kallade Sverigevännen Åkesson.
          </note>
          <note>
            (Applåder)
          </note>
          <note>
            Anf. 51 JIMMIE ÅKESSON (SD) replik:
          </note>
          <note>
            Herr talman! Stefan Löfven far ju med osanning när han till exempel
            säger att vi vill avskaffa pappamånaderna. Det vill inte Sverigedemo
            ­ kraterna. Vi vill ha hur många pappamånader som helst, men vi
            tror att familjerna själva kan bestämma hur många pappamånader
            och hur många mammamånader man ska kunna ha. Det finns dessutom
            ett väldigt starkt stöd för detta bland väljarna, så där skäms
            jag inte det minsta.
          </note>
          <note>
            Herr talman! Sverigedemokraterna är ett parti som väldigt starkt
            står upp för den svenska modellen. Stefan Löfven, däremot, är
            nu, trots att han tillhör den så kallade arbetarrörelsen, på väg
            att stegvis försvaga eller till och med avveckla den svenska modellen
            genom att man till exempel skänker makten över den svenska arbetsmarknaden
            till Bryssel, vilket Stefan Löfven lovade att man absolut inte
            skulle göra. På vilket sätt kommer svenska löntagare att gynnas
            av att det är Bryssel som bestämmer över den svenska arbetsmarknaden?
            Inte på något sätt – tvärtom, vill jag hävda.
          </note>
          <note>
            Det är Stefan Löfven som gör sådant och en lång rad andra saker.
          </note>
          <note>
            Anf. 52 ANNIE LÖÖF (C) replik:
          </note>
          <note>
            Herr talman! En nollvision för asylsökande. Ett nettominus för
            invandring. Människor som fått uppehållstillstånd ska lämna landet
            om de, som Sverigedemokraterna själva formulerar det, saknar tillhörighet
            till det svenska samhället. En kraftig åtstramning av möjligheten
            till familjeåterförening. Detta är bara några exempel på bärande
            punkter i Sverigedemokraternas migrationspolitik.
          </note>
          <note>
            Senast för några veckor sa Jimmie Åkesson i en intervju med Expressen
            att det politiska innehållet avgör om de ens är intresserade av
            att samarbeta med Moderaterna och Kristdemokraterna.
          </note>
          <note>
            Min fråga till Jimmie Åkesson är hur viktigt det är för Sverigedemokraterna
            att få genomslag för sin migrationspolitik i ett framtida samarbete
            med M, KD och L.
          </note>
          <note>
            Anf. 53 JIMMIE ÅKESSON (SD) replik:
          </note>
          <note>
            Herr talman! Jag kan väl ta fasta på att det politiska innehållet
            trots allt är det viktigaste; det är väl någonstans rimligt att
            det är detta som ligger i botten i något slags politisk överenskommelse.
          </note>
          <note>
            Annie Lööf, Stefan Löfven och de andra förhandlade fram januariavtalet,
            som ju inte byggde på politiskt innehåll utan på hat och avsky
            mot ett politiskt parti i Sveriges riksdag. Men så gör inte vi,
            utan vi fokuserar på det politiska innehållet. Det är detta som
            är avgörande.
          </note>
          <note>
            Naturligtvis är migrationspolitiken och integrationspolitiken
            helt avgörande för Sverigedemokraterna och för Sverigedemokraternas
            väljare. Jag vågar också påstå att detta är frågor som är helt
            avgörande för hur vi ska lyckas lösa en lång rad samhällsproblem
            som Annie Lööf, Stefan Löfven och andra har varit med om att skapa
            under de år som de haft inflytande över Sveriges riksdag och över
            regeringens politik.
          </note>
          <note>
            Det är klart att våra väljare prioriterar migrationsfrågan väldigt
            högt. Det beror på att migrationsfrågan har varit oerhört eftersatt.
            Hanteringen av den har byggt på naivitet, kravlöshet och ansvarslöshet
            i decennier. Nu är det dags att vi ändrar riktning och gör det
            bättre. Det är detta vi vill, och det kommer vi att slåss för.
          </note>
          <note>
            Anf. 54 ANNIE LÖÖF (C) replik:
          </note>
          <note>
            Herr talman! Det var ett klargörande svar från Jimmie Åkesson.
          </note>
          <note>
            Ebba Busch sa dock så sent som för bara några veckor sedan att
            hon tog Jimmie Åkessons krav på ett avtal och en gemensam handlingsplan
            inför valet med en klackspark. Hon har också avfärdat tanken att
            samarbetspartier ska ha inflytande över en eventuell regerings
            politik beroende på storlek, med tydlig hänvisning till just Sverigedemokraterna.
            Liberalerna har som sagt röda linjer gentemot samarbete med Sverigedemokraterna.
          </note>
          <note>
            Bara för tydlighetens skull: Instämmer Jimmie Åkesson i Ebba
            Buschs syn på att det inte är valresultat och partiers storlek
            som ska vara avgörande när det gäller inflytande? Och kommer Sverigedemokraterna
            att acceptera en situation där de inte ges betydande inflytande
            över migrationspolitiken i ett samarbete med M och KD?
          </note>
          <note>
            Anf. 55 JIMMIE ÅKESSON (SD) replik:
          </note>
          <note>
            Herr talman! Det är en lite märklig fråga. Det är väl ganska
            naturligt i en parlamentarisk demokrati att det är partiernas
            storlek som avgör vilket inflytande ett parti har. Vi är ju ett
            levande bevis på detta i alla avseenden, så jag förstår inte varför
            man ens frågar om det – det är väl bara självklart att det är
            så.
          </note>
          <note>
            Detta är också en viktig signal till väljarna. Vill man ha sverigedemokratisk
            politik ska man rösta på Sverigedemokraterna. Vill man ha en ansvarsfull
            invandringspolitik och en kravbaserad integrationspolitik ska
            man rösta på Sverigedemokraterna, för Sverigedemokraterna är det
            parti som har högst trovärdighet i dessa frågor och som prioriterar
            dem allra högst.
          </note>
          <note>
            Herr talman! Jag är väldigt trygg med att vi naturligtvis kommer
            att vilja ha inflytande över det som vi tycker är viktigt om vi
            ska ingå i någon form av samverkan efter nästa val – annars är
            det inte så intressant med någon samverkan. Jag tror också att
            alla partier i denna riksdag förstår dessa spelregler. Vill man
            samverka måste man se till alla parters intressen. Jag är helt
            övertygad om att det är så.
          </note>
          <note>
            Anf. 56 NOOSHI DADGOSTAR (V) replik:
          </note>
          <note>
            Herr talman! Sverige har flest fattigpensionärer i Norden. Folk
            som har slitit ett helt arbetsliv, till exempel byggnadsarbetare
            och undersköterskor, får en chock när de går i pension.
          </note>
          <note>
            Sverige har ett av EU:s sämsta pensionssystem. Det är ett experiment
            från 90-talet, från en tid då alla partier ville privatisera sönder
            våra system. Det är en alldeles för liten andel av slutlönen som
            i dag går till pensionen. Detta är oacceptabelt – vi vill kraftigt
            höja pensionerna.
          </note>
          <note>
            Det är Pensionsgruppen som har tystat debatten i Sverige och
            som hemlighåller de debatter som finns för att det inte ska komma
            ett folkligt tryck på att höja pensionerna. Det är detta som är
            det stora problemet i dag.
          </note>
          <note>
            Varför, Jimmie Åkesson, röstade du i veckan för att behålla Pensionsgruppen
            i Sverige?
          </note>
          <note>
            Anf. 57 JIMMIE ÅKESSON (SD) replik:
          </note>
          <note>
            Herr talman! Det är inte så länge sedan – kanske någon vecka
            eller möjligen två veckor sedan – jag gick ut väldigt tydligt
            med min syn på både Pensionsgruppen och pensionssystemet framöver.
            Jag menar att vi, åtminstone på kort sikt, behöver tillföra systemet
            mer pengar, så att vi får in mer pengar och så att pensionärer
            kan få ut mer pengar. Jag menar att detta är den kortsiktiga möjligheten
            att hantera sen här situationen.
          </note>
          <note>
            Det finns de som vägrar att göra detta. Det finns de som tycker
            att det är bättre att vi sänker skatten för pensionärer eftersom
            vi då snabbt kan få effekt. Jag tror att man bör sänka skatten
            för pensionärer, men för den som har 10 000 kronor i månaden är
            en skattesänkning inte värd särskilt mycket. Vi måste få in mer
            pengar i pensionssystemet för att människor – också de som har
            de allra lägsta pensionerna – ska kunna leva på sin pen ­ sion.
          </note>
          <note>
            Om Nooshi Dadgostar och jag nu är överens om detta borde vi kanske
            prata om det. Varken jag eller Nooshi tillhör ju Pensionsgruppen.
            Då borde vi kunna prata om detta i stället för att debattera och
            låtsas att det finns en konflikt som kanske inte finns.
          </note>
          <note>
            Anf. 58 NOOSHI DADGOSTAR (V) replik:
          </note>
          <note>
            Herr talman! Jag noterar att Jimmie Åkesson inte svarade på frågan.
          </note>
          <note>
            Sverigedemokraterna röstade i veckan för att behålla Pensionsgruppen,
            som tystar debatten om pensionerna bara för att sänka dem. Det
            är en pen ­ sionssänkargrupp, och denna hyllar Sverigedemokraterna.
            Det är ju detta som är problemet, herr talman – Sverigedemokraterna
            går i Moderaternas ledband.
          </note>
          <note>
            Det förslag som Sverigedemokraterna beskriver här ger mest till
            dem som har högst lön. Att bara höja avgifterna kommer inte att
            ge mer till medelsvensson eller till lågbetalda personer. Detta
            går väl ihop med Moderaternas politik.
          </note>
          <note>
            Sverigedemokraterna pratar och pratar, men i praktiken lägger
            de sig platt. I veckan såg de till att behålla Pensionsgruppen
            i Sveriges riksdag.
          </note>
          <note>
            Herr talman! Jag är förvånad.
          </note>
          <note>
            Anf. 59 JIMMIE ÅKESSON (SD) replik:
          </note>
          <note>
            Herr talman! Det förvånar mig att Nooshi Dadgostar menar att
            vi går i Moderaternas ledband när det gäller pensionsfrågan. Sverigedemokraterna
            och Moderaterna är inte särskilt överens när det gäller pensionerna,
            åtminstone inte så här långt, utan det blir snarare en utmaning.
          </note>
          <note>
            Vi tänker stå på oss. Vi tänker se till att vara en garant för
            att Sverige s pensionärer ska få det bättre. Framför allt ska
            de pensionärer som har det sämst i Sverige i dag få det bättre.
            Detta har varit en bärande del av vår ekonomiska politik sedan
            vi kom in i riksdagen för tio år sedan, och det kommer att fortsätta
            att vara det även den dag då vi får ett betydande inflytande över
            politiken i det här landet.
          </note>
          <note>
            Det är inget tomt prat. Varenda budget som vi har lagt fram i
            denna församling under de här åren har gått ut på att de pensionärer
            som har det sämst ställt ska få det bättre.
          </note>
          <note>
            Jag förstår inte den konfliktyta som Nooshi Dadgostar försöker
            hitta. Det finns inte någon konfliktyta. Låtsas inte att den finns!
            Konstruera inte en konfliktyta i onödan! Låt oss i stället prata
            om vad vi kan göra gemensamt för att göra det bättre för landets
            pensionärer!
          </note>
          <note>
            Anf. 60 JOHAN PEHRSON (L) replik:
          </note>
          <note>
            Herr talman! Jimmie Åkesson och jag firade nog båda nationaldagen
            häromsistens. Vi kanske stämde in i Du gamla, du fria . Men jag
            tror att vi betonade den lite olika. Jag har en känsla av att
            Jimmie Åkesson gärna betonar det gamla. Liberalerna brukar betona
            det fria. Det är vårt Sverige.
          </note>
          <note>
            Vi tror på internationellt samarbete. Där är vi lite olika. Våra
            olika partier har i och för sig bildats av helt olika skäl. Men
            ser Jimmie Åkesson någon fördel med att vi till exempel kom överens
            inom EU och sedan med G7-länderna om lägsta bolagsskatter för
            att se till att vi har råd med välfärden och så att vi kan tygla
            de globala jättarna? När vi senast debatterade var Jimmie Åkesson
            inne på techjättarna och hur de domderar i världen. Det är väl
            bra att vi har en gemensam skattesats. Vad tycker Jimmie Åkesson?
          </note>
          <note>
            Anf. 61 JIMMIE ÅKESSON (SD) replik:
          </note>
          <note>
            Herr talman! Du gamla, du fria – jag brukar betona båda. Jag
            tror att det är en väldigt bra kombination. Å ena sidan handlar
            det om att ta hänsyn till traditioner och beprövad vetenskap.
            Man gör då inte om misstag utan lär, tvärtom, av historien. Det
            blir inte för snabba politiska svängningar och så vidare. Å andra
            sidan handlar det om frihet. Det handlar naturligtvis om individuell
            frihet, som jag tror är det som Johan Pehrson fokuserar på, men
            också om nationell frihet.
          </note>
          <note>
            I vårt land har generationer av svenskar slagits och kämpat för
            just friheten att få bestämma över sin egen situation, friheten
            att få stifta sina egna lagar och friheten att få beskatta sig
            själva. Det är också viktigt.
          </note>
          <note>
            Det är inte så mycket frihet om man nu ska flytta beslut över
            skattepolitik och skattesatser till Bryssel. Då är det andra länders
            politiker som bestämmer hur svenskar och svenska företag ska beskattas.
            Det tänker jag aldrig ställa upp på, Johan Pehrson.
          </note>
          <note>
            Anf. 62 JOHAN PEHRSON (L) replik:
          </note>
          <note>
            Herr talman! Ja, men när världen förändras så förändras vi med
            den. Det kommer nya utmaningar av en globaliserad värld. Svenska
            företag är starkt globaliserade. Människor reser i hela Europa
            – ja, i hela världen. Brottslighet kommer till oss.
          </note>
          <note>
            Då måste vi lösa detta med mer samarbete med de länder som vi
            gillar. Eller ska vi bygga en mur mot Danmark och en mur mot Rumänien
            eller Polen? Det verkar otroligt obekvämt och rätt dumt.
          </note>
          <note>
            Då måste man fördjupa samarbetet med dessa länder. Jag förstod
            det som att Jimmie Åkesson är ointresserad av att vi gör någonting
            med bolagsskatterna globalt. Jag beklagar det. Hur ser han på
            rättssamarbetet? Det har ju pratats lite om de tillslag som gjordes
            i går. Det är också ett europeiskt samarbete för effektivitet,
            som ökar tryggheten och, herr talman, kraftigt minskar brottsligheten.
            Det gäller inte minst narkotikans profitörer.
          </note>
          <note>
            Anf. 63 JIMMIE ÅKESSON (SD) replik:
          </note>
          <note>
            Herr talman! Det senare är ett alldeles lysande exempel på hur
            man bör samarbeta för att komma åt den organiserade brottsligheten.
            Sedan kan jag beklaga att den här regeringen, som vi har haft
            i sju år, inte har gett svensk polis de befogenheter och de verktyg
            som andra länders polis har. Då hade man kunnat vara lika effektiv
            i Sverige som man är i till exempel Frankrike eller USA eller
            var det nu kan vara någonstans. Men det har inte så mycket med
            EU-samarbetet att göra, utan det handlar snarare om en ansvarslös
            och handlingsförlamad svensk regering.
          </note>
          <note>
            Liberalerna är ett parti som vill flytta makt över snart sagt
            allting till Bryssel. Det är det som är frihet, menar man. Vi
            har en annan syn på det. Vi menar att vi ska samarbeta med länder
            som vi tycker om och länder som vi är gynnade av att samarbeta
            med i frågor där vi är gynnade av att samarbeta.
          </note>
          <note>
            Men att andra länders politiker ska stifta lagar, sätta skattesatser
            och bestämma över svensk arbetsmarknad eller svensk familjeförsäkring
            eller sjukförsäkring kommer jag aldrig att gå med på, Johan Pehrson.
          </note>
          <note>
            Anf. 64 PER BOLUND (MP) replik:
          </note>
          <note>
            Herr talman! Att bygga på det gamla är Sverigedemokraternas modell,
            som vi har hört, vilket inte fungerar så bra mitt i en brinnande
            klimatkris.
          </note>
          <note>
            Riktigt små barn brukar tro att de inte syns om de blundar. Logiken
            är: Jag kan inte se dig. Då kan du inte se mig. Samma logik använder
            sig Jimmie Åkesson av hela tiden, även här i talarstolen, när
            det gäller vår generations största utmaning: klimatkrisen.
          </note>
          <note>
            Jimmie Åkesson har här haft två chanser att ge svar till väljarna.
            Varje gång har han lagt händerna för ögonen och hoppats att det
            räcker för att gömma sig för krisen. Det är inte ett ord om hur
            vi ska se till att den nya svenska basindustrin kan få den förnybara
            el som den vill ha. Det är ingenting om hur vanligt folk ska kunna
            köpa en ny modern elbil och ladda den hemma eller om hur järnvägen
            ska byggas ut. Det är ingenting om hur de stora nedskärningar
            som Sverigedemokraterna hela tiden genomför i sina miljö- och
            klimatbudgetar ska minska utsläppen.
          </note>
          <note>
            Det är gulligt när barn tror att de försvinner om de blundar.
            Det är inte lika gulligt när vuxna människor tror att problem
            försvinner när de håller för ögonen. Är det inte dags, Jimmie
            Åkesson, att öppna ögonen för klimatkrisen nu?
          </note>
          <note>
            (Applåder)
          </note>
          <note>
            Anf. 65 JIMMIE ÅKESSON (SD) replik:
          </note>
          <note>
            Herr talman! I mitt senaste anförande här lade jag fram en lista
            på en lång rad av samhällsproblem som Per Bolund och hans regeringskollegor
            har blundat för i sju års tid. De blundade för det även innan
            de fick regeringsmakten. Vi kan väl ha en blundatävling, jag och
            Per Bolund, och se vem som orkar blunda längst. Jag är ganska
            säker på att Per Bolund kommer ut som vinnare i en sådan tävling.
          </note>
          <note>
            Hur ska svensk industri få el? Hur ska vi få el till alla elbilar
            och allt annat som elektrifieras i en framtid? Ja, inte är det
            genom att lägga ned den stabila elproduktion som vi trots allt
            har haft i det här landet och som vi kunde ha haft kvar om inte
            Miljöpartiet och övriga regeringen hade valt att lägga ned kärnkraften
            i förtid.
          </note>
          <note>
            Det är ett alldeles lysande exempel, menar jag, på hur man blundar
            för verkligheten. Man tycker att saker och ting borde vara på
            ett visst sätt. Då försöker man styra skutan dit, men man glömmer
            verkligheten. Man blundar för verkligheten. Det är typiskt för
            den här regeringen, herr talman.
          </note>
          <note>
            Anf. 66 PER BOLUND (MP) replik:
          </note>
          <note>
            Herr talman! Det stämmer inte. Vem som helst kan se att vi gör
            stora insatser när det gäller kriminalitet och trygghet och skolans
            problem och många andra utmaningar i välfärden.
          </note>
          <note>
            Men det är så här det brukar låta när Jimmie Åkesson pratar om
            klimatet. Det är mycket munväder men inga hållbara lösningar.
            Olönsam kärnkraft är inget svar på någon fråga.
          </note>
          <note>
            Men när man lyssnar till industrin kan man höra vad de vill ha.
            H2 Green Steel, som ska producera grönt stål i Boden, säger att
            det är billig vindkraft som de vill ha. LKAB säger att de kan
            få mer betalt för sina produkter med vindkraftsel och lagrad vätgas.
            Scania säger att det är förnybart som gäller. De behöver el här
            och nu och inte någon gång långt in i framtiden.
          </note>
          <note>
            Kärnkraften är en borgerlig snuttefilt att hålla i, men marknaden
            satsar väldigt tydligt på det förnybara. Det är verkligen tragiskt
            att Jimmie Åkesson inte bara håller för ögonen. Det verkar som
            att han inte heller vill lyssna på företrädarna för de stora industrierna.
          </note>
          <note>
            Jimmie Åkesson! Räcker det inte med att hålla för ögonen? Måste
            du hålla för öronen också?
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 67 JIMMIE ÅKESSON (SD) replik:
          </note>
          <note>
            Herr talman! Jag är ganska säker på att man vill ha stabil tillgång
            till el, precis som jag vill ha. När jag stoppar sladden i väggen
            vill jag att det ska komma el in i den sladden så att mina apparater
            i mitt hem fungerar. På samma sätt fungerar det i en industri,
            om än i lite större skala. Man vill veta att man kan köra sin
            produktion på de tider man har bestämt att man ska köra sin produktion.
            Det tror jag är det absolut viktigaste.
          </note>
          <note>
            Men för Per Bolund och regeringen är det inte det som är det
            viktigaste, utan det viktigaste är symbolen. Det viktigaste är
            Sverige som internatio ­ nell symbol för en drömsk naiv politik.
            Jag menar att det är ansvarslöst. Jag menar att det försämrar
            svensk konkurrenskraft. Jag menar att det försämrar svensk tillväxt
            långsiktigt. Det Sverige behöver när det gäller energipolitiken
            är stabil tillgång till billig el, och det får vi inte med vare
            sig Miljöpartiet eller Socialdemokraterna.
          </note>
          <note>
            (Applåder)
          </note>
          <note>
            Anf. 68 ANNIE LÖÖF (C):
          </note>
          <note>
            Herr talman! För att ta Sverige framåt krävs förmågan och modet
            att se helheten, att inse att utan välmående företag inga pengar
            till välfärden, att förstå att klimatförändringarna inte går att
            stoppa om vi inte har med oss företagen och att tro på människors
            egen förmåga.
          </note>
          <note>
            Centerpartiet har slagits för ett grönare, tryggare och mer företagsamt
            Sverige i över 110 år, men det finns ännu mer att göra. Vi vill
            fortsätta framåt för ett ännu bättre företagsklimat i hela landet.
            Vi vill sänka kostnaderna för våra företag, göra det enklare och
            billigare att anställa och öppna upp arbetsmarknaden för fler.
            Vi vill fortsätta framåt på den väg som Centerpartiet har visat
            möjlig, där vi sänker skatterna på jobb och företag och samtidigt
            investerar i välfärdens kärna och där vi gör än mer för att du
            ska känna dig trygg och sedd oavsett var i landet du bor.
          </note>
          <note>
            Vi vill se till att vården kommer närmare människor, att ambulans
            och polis kommer när man ringer oavsett om det är i Hjällbo, Härnösand
            eller utanför Haparanda. Vi vill se till att varje kvinna kan
            känna sig trygg i sitt eget hem, skärpa straffen för den som slår
            och hotar och ge landets kvinnojourer en stabil och permanent
            finansiering.
          </note>
          <note>
            Vi ska fortsätta att utveckla en stark, resultatinriktad klimatpolitik.
            Vi ska fortsätta att satsa på ny, grön teknik och investera i
            den svenska bio ­ ekonomin. Vi ska jobba vidare för ett land som
            håller samman, fortsätta att rusta upp befintliga vägar och järnvägar
            och investera i nya och ge fler ett snabbt och stabilt bredband.
          </note>
          <note>
            Centerpartiet kommer att fortsätta att vara en röst för fler
            liberala kloka reformer som gör Sverige starkare som land – reformer
            som ger kraft åt varje människa och leder vårt land in på en hoppfull
            väg mot en ljusare framtid.
          </note>
          <note>
            (Applåder)
          </note>
          <note>
            I detta anförande instämde Johan Pehrson (L).
          </note>
          <note>
            Anf. 69 NOOSHI DADGOSTAR (V) replik:
          </note>
          <note>
            Fru talman! Var är Annie Lööf? Var är Annie Lööf? Hallå, hallå!
            Var är Annie Lööf?
          </note>
          <note>
            Det har gått fem dagar sedan Annie Lööf gav ett chockbesked till
            Sveriges hyresgäster: Nu höjer vi hyrorna! Men inte med ett ord
            har hon kommenterat det eller svarat på frågor från hyresgästernas
            organisationer. Hon vill inte tala om varför det är så viktigt
            att införa marknadshyror i Sverige att hon till och med är beredd
            att ställa till med regeringskris.
          </note>
          <note>
            Jag förstår instinkten. Jag förstår den. Centerpartiets väljare
            vill inte ha marknadshyror. En förkrossande majoritet av svenska
            folket säger absolut nej till marknadshyror. Annie Lööfs kommunalråd
            kan svårligen vara för marknadshyror, för det kommer att bli ännu
            svårare än vad det är i dag att bygga bostäder ute på landsbygden
            om marknadshyror införs.
          </note>
          <note>
            Är det inte dags nu, Annie Lööf, att släppa prestigen och se
            till att vi inte riskerar en regeringskris och kraftigt höjda
            hyror?
          </note>
          <note>
            Anf. 70 ANNIE LÖÖF (C) replik:
          </note>
          <note>
            Fru talman! Nooshi Dadgostar måste sluta att ljuga. Det finns
            en majoritet i riksdagen för att införa fri hyressättning i nyproduktion.
            De här förslagen kommer att genomföras. Det här innebär att vi
            får möjlighet att skapa fler bostäder i hela landet. Jag tycker
            att det är ovärdigt Sverige att vi med dagens bruksvärdessystem
            får stå tiotals år i kö för att få en lägenhet, att vi har svartkontrakt
            och ockerhyror på en alltmer utbredd andrahandsmarknad.
          </note>
          <note>
            Vi måste se till att det byggs fler hyresrätter, och av den anledningen
            har vi fått igenom ett flertal olika förslag i januariavtalet
            som gör det möj ­ ligt. Det förslag som en utredning nu har lagt
            fram kommer att genomföras under det kommande året, och detta
            är anledningen till att vi har en social ­ demokratisk statsminister:
            Januariavtalet är grunden för att vi tolererade Stefan Löfven
            som statsminister.
          </note>
          <note>
            Anf. 71 NOOSHI DADGOSTAR (V) replik:
          </note>
          <note>
            Fru talman! Nu blir jag bekymrad. Annie Lööfs egen utredning
            har ju sagt att de inte kan se om det här leder till några nya
            hyresrätter. Detta har ju utretts om och om igen, och det vet
            Annie Lööf.
          </note>
          <note>
            Det skulle vara intressant att veta hur många gånger Annie Lööf
            har träffat hyresgästerna och Hyresgästföreningen kontra hur många
            gånger hon har suttit i möten med Fastighetsägarna. För det här
            är väl ändå en beställning rakt från Fastighetsägarnas kongresser
            och konferenser?
          </note>
          <note>
            Det kan inte vara rimligt att kraftigt höja människors hyror
            när det inte finns en enda positiv effekt av det. Utredningen
            visar ju det. Anledningen till att vi inte bygger är att vi inte
            har en statlig bostadspolitik med kraftfulla finansierings- och
            investeringsstöd. Då hade vi kunnat bygga bort bostadsbristen,
            men det kämpar ju Centerpartiet med näbbar och klor emot.
          </note>
          <note>
            Hur kan det vara så viktigt att ställa till med en regeringskris
            att man är beredd att höja människors hyror på denna fråga, Annie
            Lööf? Vill hon inte undvika en regeringskris?
          </note>
          <note>
            Anf. 72 ANNIE LÖÖF (C) replik:
          </note>
          <note>
            Fru talman! Jag har några tips till Nooshi Dadgostar: Sluta gasta
            från vänsterkanten! Dessutom finns det inga marknadshyror som
            höjer hyran för dem som bor i hyresrätter. Det här är en reform
            som innebär friare hyressättning i nyproduktion. Hyran höjs inte
            för en enda hyresgäst. Noo ­ shi Dadgostar tog i sitt inledningsanförande
            upp oro och en klump i magen hos barn och människor som bor i
            hyresrätter. Sluta ljug a , Nooshi Dadgostar! Det är du som skapar
            den oron!
          </note>
          <note>
            Vi behöver se till att ha omfattande paket för fler hyresrätter
            i det här landet så att unga får möjlighet till en lägenhet och
            kan flytta hemifrån. Så får vi en ökad rörlighet och därmed fler
            hyresrätter.
          </note>
          <note>
            Jag har träffat Hyresgästföreningen många gånger. De brukar vara
            med på våra partistämmor och våra kommundagar. Vi tror på ett
            öppet samtalsklimat. Men det här är Centerpartiets politik sedan
            en lång tid. Sverige behöver liberala reformer, och nu kommer
            de att genomföras.
          </note>
          <note>
            Anf. 73 EBBA BUSCH (KD) replik:
          </note>
          <note>
            Fru talman! I söndags meddelande Centerpartiet att de vill att
            staten tecknar ett ramavtal med privata vårdgivare i hela landet
            för att avlasta regionerna och få ned de enorma vårdköerna. Det
            är i praktiken ungefär samma förslag som den nationella vårdförmedling
            som vi föreslog i höstas, så gärna för mig.
          </note>
          <note>
            Utöver vårdköerna är vårt föråldrade sjukvårdssystem dessutom
            katastrofalt dåligt för landsbygden. Ojämlikheten mellan olika
            landsändar är oförsvarlig. För oss är en nationell vårdförmedling
            ett steg mot att ge staten ansvaret för vården och dess finansiering
            så som Danmark och Norge redan har gjort. Det skulle stärka inte
            minst landsbygdens förutsättningar att erbjuda god vård.
          </note>
          <note>
            Frågan är därför: Kan vi hoppas på att Centerpartiet också kommer
            att joina oss i det avseendet? Regionerna behöver nämligen inte
            avlastas. De behöver avskaffas.
          </note>
          <note>
            Anf. 74 ANNIE LÖÖF (C) replik:
          </note>
          <note>
            Fru talman! Jag har faktiskt väldigt svårt att se hur gles- och
            landsbygden ska gynnas av att beslut fattas här i riksdagen i
            Stockholm. Se bara på andra förstatliganden och vad det har inneburit
            för polisen i gles- och landsbygd. Ta Arbetsförmedlingen, ta Försäkringskassan
            – det har snarare blivit färre kontor och minskad tillgänglighet
            och närvaro än en ökad närvaro.
          </note>
          <note>
            För oss är det jätteviktigt att sjukvården är nära och trygg
            och att besluten fattas så lokalt och så nära medarbetare och
            patienter som möjligt. Däremot krävs det en ökad statlig styrning
            inom till exempel den högspe ­ cialiserade vården men också möjlighet
            att kunna välja sjukvård i hela landet.
          </note>
          <note>
            Ett allmänt sjukhusval, där man kan välja den kortaste vårdkön
            för att på det sättet beta av vårdköerna och ge den som ska opereras
            till exempel för höften en snabbare tid till operation, är en
            politik som Centerpartiet haft länge. Det är viktig, bra och resultatinriktad
            centerpolitik.
          </note>
          <note>
            Anf. 75 EBBA BUSCH (KD) replik:
          </note>
          <note>
            Fru talman! Jag förstår inte. Patienter och personal kommer i
            kläm i Sverige, därför att vi är 10 miljoner invånare i ett jättestort,
            praktfullt men avlångt land med 21 olika självstyrande regioner.
            De fattar många gånger beslut för egen del i stället för att samverka
            över en större yta. De skulle kunna göra gemensamma insatser för
            att säkerställa att man inte får köra hur långt som helst för
            att få tillgång till en säker och trygg förlossning, för att förhindra
            att regioner håller på med den typ av revirtänkande som vi kan
            se nu, där aktörer förbjuds att leverera mer vård och beta av
            vårdköerna, eller för att en läkare ska kunna öppna egen låda
            i den lilla orten i glesbygden. Det skulle frigöra kraften i svensk
            sjukvård.
          </note>
          <note>
            Beslut ska inte fattas i Stockholm, utan i stället ska regionpolitikerna
            avskaffas och vårdproffs sättas in för att leda vården.
          </note>
          <note>
            Anf. 76 ANNIE LÖÖF (C) replik:
          </note>
          <note>
            Fru talman! Jag tror, som sagt, inte på en enorm administrativ
            jätteförändring i efterverkan av pandemin – och inte heller senare.
          </note>
          <note>
            I ljuset av förstatliganden till enmyndigheter, till exempel
            Försäkringskassan, Arbetsförmedlingen och Polismyndigheten, har
            vi sett vad det har inneburit för glesbygden i Norrbotten, Västernorrland
            och även på det småländska höglandet. Jag vill att det ska finnas
            en nära och bra service och välfärd i hela landet. Av den anledningen
            tror jag på starka och väl fungerande regioner, men man ska på
            nationell nivå se till att det är möjligt att välja vård, att
            det ska finnas öppna vårdval och ha fokus på den högspecialiserade
            vården – viktigt inte minst för forskningen. Men att göra en stor
            omorganisation nu är inte rätt väg.
          </note>
          <note>
            Vi ska fokusera på medarbetarna, ge dem bättre villkor, korta
            vårdköer och se till att Sverige även i fortsättningen har världens
            bästa vård och omsorg.
          </note>
          <note>
            Anf. 77 JOHAN PEHRSON (L) replik:
          </note>
          <note>
            Fru talman! Jag tänkte prata med Annie Lööf om energi. Vi vet
            att en stor omställning är att vi behöver mer el. Elen är fantastisk
            för vår välfärd, och hela vår utveckling bygger på el. Behovet
            kommer att öka med nästan det dubbla från dagens 140 terawatt,
            eller vad det ligger på just nu. Jag såg att priset är rätt dyrt
            just nu, och det är väl för att vindkraftverken står stilla, helt
            enkelt.
          </note>
          <note>
            Frågan om kärnkraften är lite känslig. Även om Centern har gjort
            en liten resa tror jag att framåt i tiden är vätgas bra. Det ska
            kanske inte vara blått eller grått utan det ska vara den gröna
            vätgasen. Då är det bra om man kan komplettera vindkraft och solkraft
            med lite modern ny kärnkraft också i Sverige för att trycka på
            vätgasproduktionen, som ändå är bra för till exempel stål utan
            kol.
          </note>
          <note>
            Anf. 78 ANNIE LÖÖF (C) replik:
          </note>
          <note>
            Fru talman! Centerpartiet står bakom energiöverenskommelsen,
            inte minst den som Alliansen slöt för snart tolv år sedan och
            som den här regeringen har bekräftat. Det innebär faktiskt att
            man får bygga kärnkraft i Sverige. Tankeförbudet är borta, och
            man får byta ut befintliga reaktorer. Man får till och med uppgradera
            effekten i dagens befintliga reaktorer. Problemet är att det inte
            finns några privata aktörer som ser den vägen, utan man väljer
            i stället att investera i det förnybara.
          </note>
          <note>
            För ett antal månader sedan föreslog jag på våra kommundagar
            att Sverige borde höja målsättningen för ökad energiproduktion
            till 200 terawa t ttimmar. Det är helt nödvändigt framåt i tiden.
            Vi behöver också se till att öka lagringskapaciteten och satsa
            på vätgasteknik för att just kunna lagra energi som produceras
            på sommaren för att användas på vinterns mörka dagar. Givetvis
            ska en storsatsning göras på att bygga ut elnäten. Vi vill att
            Svenska kraftnät ska få ett uttalat uppdrag att säkerställa just
            detta.
          </note>
          <note>
            Anf. 79 JOHAN PEHRSON (L) replik:
          </note>
          <note>
            Fru talman! Vi är överens om att det behövs stabil produktion,
            nät och kapacitet för att elektrifiera Sverige. Inte minst måste
            våra transporter bli fossilfria. Även laddningen av bilen, bussen
            eller lastbilen ska ske fossilfritt. Då är det hoppfullt med vätgasen.
          </note>
          <note>
            Vi liberaler konstaterar att den enorma utbyggnaden av vindkraften
            har skett med omfattande statligt stöd. Vi kan se på alla möjliga
            energikommissioner historiskt hur otroligt mycket pengar som indirekt
            eller direkt subventionerat vindkraften.
          </note>
          <note>
            Jag tror att det vore bra att satsa rejält. Annie Lööf och jag
            ska snart budgetförhandla – snart blir det äktenskapsskillnad
            i januariavtalet – och då ska vi fokusera på de gröna investeringarna
            och att det finns rejält med gröna krediter så att vi kan utveckla
            och satsa på vätgas. Är du med?
          </note>
          <note>
            Anf. 80 ANNIE LÖÖF (C) replik:
          </note>
          <note>
            Fru talman! Det Johan Pehrson säger låter lovande. Vi har faktiskt
            gemensamt fått igenom en nationell vätgasstrategi med tillhörande
            pengar. I förra årets budgetförhandling fick vi faktiskt öronmärkta
            pengar till att satsa på inte minst vätgas. Vi fyller gärna på
            den pengapåsen för att skapa långsiktighet.
          </note>
          <note>
            Om Sverige ska vara konkurrenskraftigt, att det finns långsiktiga
            och stabila förutsättningar för investeringar, krävs breda energiöverenskommelser
            mellan många partier så att förhållandena inte förändras efter
            olika maktskiften. Det vill Centerpartiet garantera.
          </note>
          <note>
            Av den anledningen är det viktigt med långsiktiga energiöverenskommelser
            med flera partier som håller kursen. Det är fråga om mångmiljardbelopp
            för det förnybara och för lagring av vätgas. Då måste förutsättning
            ­ ar finnas. Jag ser gärna breda anslag för långsiktiga investeringar
            framåt.
          </note>
          <note>
            Anf. 81 NOOSHI DADGOSTAR (V):
          </note>
          <note>
            Fru talman! Det går att läsa om hur planen för systemskiftet
            som marknadshyror innebär ser ut. Det finns yttranden till statliga
            utredningar, och det finns interna dokument hos Fastighetsägarna.
          </note>
          <note>
            Det utredningsförslag som kom i förra veckan har Fastighetsägarna
            beställt av Centerpartiet. Först ska marknadshyror införas på
            nyproducerade lägenheter. Det sätter sedan stor press på övriga
            hyresgäster och driver fram en debatt om hur olika hyrorna för
            likadana bostäder har blivit. Det kommer inte att hålla. Sedan
            kommer de att gå vidare till att införa marknadshyror för de tomställda
            lägenheterna, de lägenheter som människor flyttar från, och därefter
            kommer resten av marknadshyrorna.
          </note>
          <note>
            Inget annat land, som jag känner till, har kunnat isolera marknadshyror
            till enbart nyproduktion eller lyckats genomföra detta utan att
            börja bygga stora, statliga fattigbostäder. Unga barnfamiljer,
            pensionärer och unga vuxna drivs ut ur sina hem med detta förslag.
            Då måste staten bygga fattig ­ bostäder på samma sätt som vi gjorde
            i gamla Fattigsverige. Detta kommer att kosta enorma summor pengar
            i bostadsbidrag, och segregationen kom ­ mer att öka.
          </note>
          <note>
            Vore det inte bättre att skapa mer jämlika bostadsförhållanden
            i Sverige? Som Fastighetsägarna själva konstaterar är deras förebild
            Finland, som har gjort precis denna resa. I dag står hundratusentals
            personer i bostadskö, och de har redan nu inte råd att flytta
            till de nya bostäderna. Jag kan inte för mitt liv förstå hur det
            ska hjälpa att de blir ännu lite dyrare.
          </note>
          <note>
            Vi har gett 3 miljoner hyresgäster ett löfte om att detta förslag
            aldrig ska se dagens ljus, och vi kommer att hålla det löftet
            – det kan jag lova denna församling.
          </note>
          <note>
            (Applåder)
          </note>
          <note>
            Anf. 82 ANNIE LÖÖF (C) replik:
          </note>
          <note>
            Fru talman! Nooshi Dadgostar var innan hon blev partiledare för
            Vänsterpartiet partiets bostadspolitiska talesperson. Hon om någon
            vet hur viktig bostadsfrågan är för människor och vilken oro missvisande
            argument och påståenden kan skapa. Mot denna bakgrund är frågan
            varför Nooshi Dadgostar och Vänsterpartiet uttrycker sig som man
            gör om förslaget om fri hyressättning i nyproduktion.
          </note>
          <note>
            Vid upprepade tillfällen, även här i kammaren, senast vid vårt
            replikskifte, har Dadgostar och Vänsterpartiet farit med direkta
            osanningar. Ett vanligt och återkommande påstående är att 3 miljoner
            hyresgäster skulle få högre hyra trots att utredningen är tydlig
            med detta: Det finns inte någon som i dag bor i hyresrätt som
            får sin hyra höjd när det här förslaget blir verklighet. Inte
            någon. Ingen. Noll.
          </note>
          <note>
            Varför ljuger Vänsterpartiet? Har Vänsterpartiet hittat på den
            här siffran om 3 miljoner på sitt eget kansli? Har argumenten
            tagit slut, eller är Vänsterpartiet bara inte intresserat av att
            ha en seriös debatt i frågan?
          </note>
          <note>
            Anf. 83 NOOSHI DADGOSTAR (V) replik:
          </note>
          <note>
            Fru talman! Jag har jobbat med den här frågan i åratal. Det är
            därför jag vet att det är så här systemskiften går till.
          </note>
          <note>
            Man börjar med nyproduktionen, precis som jag föredrog i mitt
            anförande. Sedan går det inte att upprätthålla dessa två system.
          </note>
          <note>
            Här ska ni redan avskaffa förhandlingssystemet. Det verkar självklart
            för Annie Lööf att de kommande hyresgästerna ska tycka att det
            är okej. Vilka ska de då vara? Vad är det för slags varelser som
            ska ha en klump i magen och tycka att det är okej med så höga
            hyror?
          </note>
          <note>
            Till slut blir hela systemet omöjligt att hålla ihop. Det kommer
            att bli precis som i Finland, som är Liberalernas och Centerpartiets
            favoritexempel.
          </note>
          <note>
            Det är svårt att stoppa den fors som rinner in och ser till att
            det blir marknadshyror i hela detta bestånd. Jag känner inte till
            något land – det kanske Annie Lööf gör – som har kunnat isolera
            det här fenomenet till enbart nyproduktionen. Det är precis så
            här systemskiften går till. Man börjar med nyproduktionen, men
            sedan rinner det alltid över till de övriga hyresgästerna.
          </note>
          <note>
            Jag tycker att vi ska ha två parter på bostadsmarknaden som förhandlar
            med varandra.
          </note>
          <note>
            Anf. 84 ANNIE LÖÖF (C) replik:
          </note>
          <note>
            Fru talman! Då fick vi i alla fall svar på en av mina frågor.
            Vänsterpartiet är uppenbart inte intresserat av en seriös bostadsdebatt.
          </note>
          <note>
            Ingen som i dag bor i en hyresrätt kommer att få sin hyra höjd
            genom det förslag som utredningen nu har presenterat. Ingen. Vänsterpartiet
            saknar belägg för sin skräckpropaganda och sprider oro.
          </note>
          <note>
            Centerpartiet vill se fler hyresrätter byggas över hela Sverige.
            Vi vill att hyresgästerna ska ha rätt att känna både trygghet
            och delaktighet i sin egen boendesituation. Det är därför tydligt
            för oss att de bostadspolitiska reformer som finns i januariavtalet
            – och de är många – verkligen behövs, för det är så vi kommer
            framåt. Det är så vi ser till att fler kan flytta hemifrån och
            anpassa boendet efter hur livet utvecklas.
          </note>
          <note>
            Vi är beredda att ta en seriös debatt och försvara dessa reformer.
            Men Vänsterpartiet verkar mer intresserat av att höja tonläget
            och begrava frågan under hittepåargument och grundlösa påståenden.
          </note>
          <note>
            På vilket sätt tror Dadgostar att egna tolkningar och påhittade
            siffror minskar oron och skapar fler bostäder? Och när ska Dadgostar
            sluta ljuga?
          </note>
          <note>
            Anf. 85 NOOSHI DADGOSTAR (V) replik:
          </note>
          <note>
            Fru talman! Det är hårda ord från en person som precis är på
            väg att skapa en regeringskris bara för att få genomdriva detta
            lilla förslag. Om det är så litet och inte påverkar någon, varför
            är det då så viktigt för Annie Lööf att gå fram med det och skapa
            en regeringskris?
          </note>
          <note>
            Jag har sökt Annie Lööf för att försöka tala med henne, samtala,
            prata om hur vi löser frågan. Men Annie Lööf tackar nej. Vad är
            det då vi ska samtala om, om Annie Lööf aldrig vill tala med mig
            om hur vi löser den här frågan?
          </note>
          <note>
            Det är inte Vänsterpartiet som har sagt att det här kommer att
            innebära marknadshyror. Det är Hyresgästföreningen. Det är alla
            de som kan någon ­ ting och har funnits i de här utredningarna
            som förstår att det här är första steget mot ett systemskifte.
            Precis det här har alltid varit första steget.
          </note>
          <note>
            Låt oss då sätta oss ned och tala om mina argument och Annie
            Lööfs argument. Jag sträcker ut en hand till Annie Lööf för att
            förhindra en regeringskris för ett förslag som tydligen inte betyder
            så mycket för Annie Lööf eftersom det knappt kommer att påverka
            någonting över huvud taget. Då kan vi vara överens. Då lägger
            vi ned förslaget och undviker en regeringskris.
          </note>
          <note>
            Anf. 86 EBBA BUSCH (KD) replik:
          </note>
          <note>
            Fru talman! Vänsterpartiet har sagt sig vilja bilda regering
            med Socialdemokraterna, och Vänsterpartiet och Socialdemokraterna
            har den senaste tiden funnit varandra i en skattehöjningsagenda.
            Socialdemokraterna har gått radikalt vänsterut, kanske för att
            kompensera för tidigare mandatperioder.
          </note>
          <note>
            En uppmärksammad punkt på denna nya skattehöjaragenda har varit
            att beskatta småsparare och pensionssparare genom att sätta ett
            tak för hur mycket man får spara på ett ISK-konto.
          </note>
          <note>
            Tidigare har Vänsterpartiet drivit på för höjd skatt på alla
            ISK-konton. Partierna till vänster gillar att i sin retorik trumma
            fram att man ska beskat ­ ta de rika, the one percent. De räknar
            antalet nya miljardärer och ojar sig. Men i deras konkreta reformförslag
            är definitionen av vem som är rik väldigt vid. S arbetsgrupp uttryckte
            att det kunde räcka med att ha 150 000 kronor på sitt sparkonto.
          </note>
          <note>
            Min fråga är därför var Dadgostars gräns går. När hör man till
            de rika som ska klämmas åt? När man har sparat 100 000? 300 000?
            Vem är rik i Dadgostars värld?
          </note>
          <note>
            Anf. 87 NOOSHI DADGOSTAR (V) replik:
          </note>
          <note>
            Fru talman! Vi kommer inte att höja några skatter för småsparare.
            Däremot tycker vi att om man äger väldigt mycket kapital ska man
            bidra mer till välfärden.
          </note>
          <note>
            Vi har precis genomlidit en pandemi, där över 14 000 människor
            har avlidit därför att äldreomsorgen är så underbemannad, därför
            att de som jobbar där har timanställningar och därför att det
            saknas resurser att ha bra scheman, kontinuitet för personalen
            och löner som gör att de kan vara kvar i detta jobb och jobba
            länge i äldreomsorgen och få den kunskap som behövs för att arbeta
            med dementa och svårt sjuka äldre personer.
          </note>
          <note>
            Vi behöver stärka vår välfärd. Jag tycker att unga människor
            som inte klarar skolan behöver få den hjälpen.
          </note>
          <note>
            Varför vill Ebba Busch dra ned ännu mer på svensk välfärd? Det
            är den jag är stolt över. Jag kommer alltid att försvara svensk
            välfärd. Jag är bekymrad över att Ebba Busch inte gör detsamma.
          </note>
          <note>
            Anf. 88 EBBA BUSCH (KD) replik:
          </note>
          <note>
            Fru talman! Kristdemokraterna är ju det parti som prioriterar
            välfärden mest i sitt alternativ till statsbudget.
          </note>
          <note>
            Det är i så fall ett nytt besked om Vänsterpartiet inte längre
            vill höja skatten för alla ISK-sparare, som tidigare har varit
            linjen. Men ni fortsätter hålla linjen om de allra rikaste.
          </note>
          <note>
            I sin budget föreslår Vänsterpartiet bland annat höjd inkomstskatt
            för tjänstemän i privat sektor som har medellön och höjd inkomstskatt
            för grupper som barnmorskor, operationssjuksköterskor och personalvetare.
            Vad hjälper det dem att ni med ena handen ger högre lön om ni
            med andra handen beskattar dem hårdare?
          </note>
          <note>
            Man höjer skatten för alla som använder rot och rut. Man höjer
            fastighetsskatten för det stora flertalet av dem som äger ett
            hus i storstadsområden. Och för dem som vill skifta ett företag,
            ett hus, ett jordbruk eller ett större skogsinnehav till nästa
            generation vill Vänsterpartiet återinföra arvsskatten.
          </note>
          <note>
            Då undrar jag: Är verkligen Sveriges barnmorskor en del av the
            one percent som ska beskattas hårdare? På vilket sätt är det bättre
            välfärd?
          </note>
          <note>
            Anf. 89 NOOSHI DADGOSTAR (V) replik:
          </note>
          <note>
            Fru talman! Både jag och min mamma och många andra i min familj
            och släkt har jobbat inom den offentligfinansierade välfärden.
          </note>
          <note>
            Hela Ebba Buschs lön är finansierad av skattebetalarna.
          </note>
          <note>
            Även barnmorskorna och sjuksköterskorna och alla andra som jobbar
            i det offentliga har en hundraprocentig finansiering av skattemedel
            till sin lön, så om vi tar in mer skatt får de en fördel. Det
            är en självklarhet.
          </note>
          <note>
            Sverige har blivit ett land med enorma ekonomiska klyftor därför
            att de som ärver mycket pengar av föräldrar som var väldigt rika
            själva blir väldigt rika.
          </note>
          <note>
            Detta sociala arv, detta klassamhälle, ska vi inte ha i Sverige.
            Jag kommer att bekämpa det i min roll som Vänsterpartiets ledare.
            Jag kommer att se till att vi har ett jämlikt Sverige där varje
            ung människa kan känna framtidshopp och varje äldre kan känna
            trygghet i svensk äldreomsorg. Så är det inte i dag. Det kommer
            vi att förändra.
          </note>
          <note>
            Anf. 90 JOHAN PEHRSON (L) replik:
          </note>
          <note>
            Fru talman! Liberalerna och Vänsterpartiet delar nog passionen
            för en väl fungerande välfärdssektor och vikten av att vi har
            resurser långsiktigt. Men när vi liberaler närmar oss det här
            har vi en enorm passion för höga skatteintäkter. Det är något
            helt annat än höga skattesatser.
          </note>
          <note>
            Det kan faktiskt vara så att om man har 100 procent i skatt leder
            det till noll kronor i intäkter. Att ägna sig åt att driva företag,
            spara, arbeta och satsa på risker kanske inte blir så intressant
            om det är väldigt höga skatter.
          </note>
          <note>
            Det är min fråga: Föredrar Nooshi Dadgostar 0 procent i skatt
            eller 100 procent i skatt? Båda alternativen är ju dåliga. Och
            varför är ni så fokuserade på höga skatteinsatser i stället för
            höga skatteintäkter? Det är ju intäkterna som betalar din och
            min lön, Nooshi Dadgostar, och dessutom alla människors som gör
            nytta och står för välfärden?
          </note>
          <note>
            Anf. 91 NOOSHI DADGOSTAR (V) replik:
          </note>
          <note>
            Fru talman! Det är självklart att det är skatteintäkterna som
            är det viktiga. Det är solklart så. Det skulle vara intressant
            att veta vilket land Johan Pehrson ser framför sig där man har
            väldigt låga skattesatser men väldigt höga skatteintäkter – är
            det Malta eller Bulgarien? Vilka är dessa framgångsrika länder
            som inte har någon skatt alls?
          </note>
          <note>
            För mig är det centralt att man i Sverige ska kunna lita på skolan
            oavsett vilken skola man skickar sina barn till. Som äldre ska
            man känna tryggheten att det på ett äldreboende finns fast anställd
            personal som tar hand om en. Det var det Sverige jag växte upp
            i, och jag tycker att det är en sorg att jag inte ser detta Sverige
            i dag.
          </note>
          <note>
            För oss kommer det aldrig att vara så viktigt att höja skatten.
            Att stärka svensk välfärd är det viktiga. Jag hoppas att Johan
            Pehrson instämmer i att den svenska välfärden alltid ska prioriteras
            och försvaras.
          </note>
          <note>
            Anf. 92 JOHAN PEHRSON (L) replik:
          </note>
          <note>
            Fru talman! Jag delar helt den inriktningen. Jag kan säga att
            inte är Kuba, Venezuela eller Nordkorea som är mina förebilder
            på något sätt, och det är inte Nooshi Dadgostars förebilder heller,
            vill jag understryka. Men vi vet att länder som har starkt näringsliv
            och drivs av utbildning och forsk ­ ning lockar till sig kapital,
            välutbildade människor och innovativa företag. Det är på det sättet
            man skapar tillväxt. Det är så man får höga skatteintäk ­ ter.
            Då krävs det kanske också att man inte har de högsta skattesatserna.
            Det är inte den vägen vi ska gå.
          </note>
          <note>
            På de ställen i Sverige där det verkligen råder ett utsatt läge
            i skolan och inom omsorgen är det ofta kommuner som sliter, inte
            sällan i norra delen av landet, med enormt höga kommunala skattesatser.
            De höga skattesatserna gör att människor inte har råd att flytta
            dit, men de kanske är lägre i Örebro eller Solna. Ser inte Nooshi
            Dadgostar risken för att höga skatter driver bort människor och
            investeringar?
          </note>
          <note>
            Anf. 93 NOOSHI DADGOSTAR (V) replik:
          </note>
          <note>
            Fru talman! Jag instämmer helt i det som Johan Pehrson säger.
            Anledningen till att kommuner tvingas höja skatten på det sättet
            är ju att Johan Pehrsons parti har sänkt den statliga värnskatten.
            Det är ju här de skattesänkningarna faller ut, i Stockholms innerstad,
            och sedan måste kommunerna höja sina kommunalskatter. Det är förstås
            helt fel.
          </note>
          <note>
            Jag är helt emot att glesbygdskommunerna nu måste höja skatterna.
            Vi tycker att värnskatten skulle ha varit kvar. Kapitalskatterna
            behöver höjas för de absolut rikaste i Stockholms innerstad men
            absolut inte för folk ute i landet.
          </note>
          <note>
            Det centrala är det som Johan Pehrson också säger: För att få
            företag och näringsliv att blomstra behöver vi göra stora och
            delvis kostsamma statliga investeringar i elnät, ny elproduktion,
            vägar och räls för att det fossilfria stålet ska komma någon vart.
            Det ska ju också exporteras, och bilarna ska exporteras. Människor
            behöver komma fram och det behövs utbildning för att industrin
            ska blomstra. Det kostar pengar.
          </note>
          <note>
            Anf. 94 EBBA BUSCH (KD):
          </note>
          <note>
            Fru talman! Vi står som nation inför mycket svåra problem. Jag
            tror faktiskt inte att någon förväntar sig att politiken i mötet
            med alla dessa problem ska leverera perfekt – att man alltid ska
            ha precis det rätta förslaget som når exakt rätt effekt. Men det
            människor väntar sig och har rätt att vänta sig är att ledarskapet
            i landet möter problemen, väljer att agera och genom sina beslut
            också visar att man ser problemen.
          </note>
          <note>
            Detta är också min främsta kritik mot januaripartierna. Ledarskapet
            är slut. Man orkar inte genomföra de reformer som krävs, för man
            är låst av gamla skrivningar och interna konflikter. Politiken
            styrs då mer av egna prestigestrider än av vad som händer ute
            i verkligheten, vad svenska folket verkligen behöver.
          </note>
          <note>
            Det finns hopp. Den borgerliga oppositionen har en alltmer samkörd
            agenda, och vi kristdemokrater kommer att driva på för avgörande
            reformer som kan bidra till att vända utvecklingen.
          </note>
          <note>
            Det handlar om århundradets vårdreform, som skulle avskaffa regionerna,
            korta vårdköerna och ge mer likvärdig vård i hela landet, och
            om en äldreboendemiljard, så att vi kan bygga bort äldreboendebristen
            genom att premiera dem som prioriterar de äldre. Det handlar om
            inträdesjobb, så att man kan lära sig jobbet på jobbet, och om
            höjt jobbskatteavdrag. Det handlar om införandet av Adrianalagarna,
            som sätter hårt mot hårt i kampen mot gängen. Det handlar om en
            trygg energiförsörjning, där kärnkraften är en naturlig del, och
            om infrastruktursatsningar i hela landet, som möjliggörs genom
            att vi stoppar gökungen höghastighetståg.
          </note>
          <note>
            Detta skulle bara vara de första stegen, och jag lovar att om
            vi inte når målen kommer vi att fortsätta agera tills vi gör det,
            inte bli liknöjda. Du ska kunna lita på Sverige.
          </note>
          <note>
            (Applåder)
          </note>
          <note>
            Anf. 95 Statsminister STEFAN LÖFVEN (S) replik:
          </note>
          <note>
            Fru talman! Det är välkommet att Kristdemokraterna också engagerar
            sig i svensk sjukvård. Att stärka sjukvården är en mycket viktig
            uppgift för oss, inte minst att korta köerna. Kristdemokraterna
            talar ofta om att förstatliga den svenska sjukvården.
          </note>
          <note>
            Det som dock gör mig lite förvånad är just den höga tonen i debatten
            från Kristdemokraterna. Om man ser sig omkring i landet kan man
            se att nästan 75 procent av dem som väntar längre än gränserna
            i vårdgarantin – det som Ebba Busch brukar betrakta som olagligt
            länge – finns i en region där kristdemokraterna är med och styr.
            Då blir frågan: Är det för att slippa ta detta ansvar som Ebba
            Busch och Kristdemokraterna talar så mycket om att förstatliga
            sjukvården?
          </note>
          <note>
            Anf. 96 EBBA BUSCH (KD) replik:
          </note>
          <note>
            Fru talman! Nej. Här går en tydlig skiljelinje. Det är egentligen
            ett praktexempel på olika typer av politiskt ledarskap: ett politiskt
            ledarskap som vill värna systemet oavsett om det är röda eller
            blå styren i regionerna, och ett politiskt ledarskap som vill
            sätta människan i centrum, framför systemet. Det är skillnad på
            socialdemokratisk välfärdspolitik och kristdemokratisk välfärdspolitik.
          </note>
          <note>
            Vi behöver göra den hemläxa som Nederländerna, Belgien, Frankrike,
            Storbritannien, Danmark och Norge har gjort och se att små självstyrande
            regioner inte kan hantera högspecialiserad sjukvård på ett sätt
            som gagnar patienterna och personalen på bästa möjliga sätt. De
            kommer i kläm i dagens Sverige och dagens system. Jag vill inte
            försvara det. Statsminister Löfven får gärna fortsätta att göra
            det. Väljarna kommer att stå för domen.
          </note>
          <note>
            Anf. 97 Statsminister STEFAN LÖFVEN (S) replik:
          </note>
          <note>
            Fru talman! Det är bara det att här och nu får kommuner och regioner
            rejäla stöd. Kommunerna får över 40 miljarder från nationellt
            håll för att klara av att stärka välfärden. Kommunerna får från
            och med i år dessutom 4 miljarder årligen bara till äldreomsorgen.
            Detta ger kommunerna bättre förutsättningar att leverera en stark
            äldreomsorg och trygghet för de anställda.
          </note>
          <note>
            Vi har sett många fina exempel på hur det går till – Arvika,
            Kalmar, Uddevalla och Luleå. Här blir det fler undersköterskor,
            bättre grundbemanning, heltid blir norm och delade turer avskaffas.
            Kort sagt: De äldre får det bättre.
          </note>
          <note>
            Dessa kommuner har en sak gemensamt: Kristdemokraterna är inte
            med och styr där. Det är de däremot i Huddinge, Danderyd och Värmdö.
            Det är kommuner som helt avstår från att satsa på äldreomsorgen.
            Ebba Busch borde ta ansvar för sitt eget partis politik här och
            nu i stället för att bara prata om systemet.
          </note>
          <note>
            Anf. 98 EBBA BUSCH (KD) replik:
          </note>
          <note>
            Fru talman! Jag kommer tillbaka till det faktum att det är olika
            typer av politiskt ledarskap. Det här är som att lyssna till en
            blek kopia av Göran Perssons recept att bara ösa mer pengar på
            svensk äldreomsorg och svensk sjukvård och tro att det ska lösa
            problemen.
          </note>
          <note>
            I stället har vi under Löfvens ledarskap sett att vårdköerna
            fördubblades före pandemin. Nu står man med samma recept som gav
            fördubblade vårdköer, som inte hade en plan för att lösa äldreboendebristen,
            och tror att det ska ge ett annat resultat. Det som är själva
            definitionen av dårskap är att göra samma sak gång på gång och
            förvänta sig ett annat resultat. Att göra samma misstag som Göran
            Persson gjorde för svensk välfärd i början på 2000-talet och tro
            att det ska ge bättre äldreomsorg och bättre sjukvård är dårskap.
          </note>
          <note>
            Vi står för en annan väg framåt som sätter människan i centrum
            framför systemet, oavsett politiskt styre lokalt.
          </note>
          <note>
            Anf. 99 ANNIE LÖÖF (C) replik:
          </note>
          <note>
            Fru talman! Kristdemokraterna och Ebba Busch säger sig vara stolta
            över att de har öppnat upp för samarbete med Sverigedemokraterna
            och därmed fört in Sverigedemokraterna i värmen.
          </note>
          <note>
            Alldeles nyss, i ett replikskifte med mig, hörde vi Jimmie Åkesson
            själv vara väldigt tydlig med att Sverigedemokraterna kommer att
            kräva ett stort inflytande på migrationsområdet i ett framtida
            samarbete och att det är självklart att man har inflytande i kraft
            av sin storlek. Då handlade det om nollvision för asylsökande,
            att skicka ut människor som redan har uppehållstillstånd, att
            kraftigt begränsa anhöriginvandring och att försvåra för familjer
            att återförenas i Sverige. Det här ligger ju egentligen ganska
            långt ifrån Kristdemokraternas syn på migrationsområdet.
          </note>
          <note>
            När vi nu har hört de här kraven från Jimmie Åkesson i dagens
            debatt undrar jag om Ebba Busch kan lova att Kristdemokraterna
            inte kommer att acceptera en nollvision för asylsökande, asylstopp,
            nettominus för invandring och slopade möjligheter till familjeåterförening
            i utbyte mot att få stöd för en framtida budget.
          </note>
          <note>
            Anf. 100 EBBA BUSCH (KD) replik:
          </note>
          <note>
            Fru talman! Det vore, skulle jag säga, ett välkommet skifte i
            svensk politik om vi såg ett plötsligt genomslag för politiken
            i relation till storlek kontra den ordning som vi har i svensk
            politik i dag, där Miljöpartiet är det parti som är avgörande
            för vilken riktning svensk politik tar kring migra ­ tionen, integrationen,
            klimatpolitiken, delar av sjukvården och energiför ­ sörjningen
            och därmed förutsättningarna för hela den svenska industrin.
          </note>
          <note>
            Vi vill bilda en regering tillsammans med Moderaterna, och det
            är vi som kommer att utgöra kärnan. Sedan träffar vi gärna uppgörelser,
            bland annat om migration, med alla partier i Sveriges riksdag,
            men vi delar ambitionen med Sverigedemokraterna att kraftigt strama
            åt den. Vi har olika, konkreta policyförslag, men det kommer att
            bli en kraftigt minskad migration till Sverige med en KD-M-regering
            som förhandlar med Sverigedemokraterna.
          </note>
          <note>
            Anf. 101 ANNIE LÖÖF (C) replik:
          </note>
          <note>
            Fru talman! Jag tolkade Buschs svar som att det vore välkommet
            om man får inflytande över en regerings politik i kraft av sin
            storlek.
          </note>
          <note>
            Vi har nu hört av Sverigedemokraterna och Jimmie Åkesson här
            i dag att de kommer att prioritera inflytande över migrationspolitiken
            och att de just kräver inflytande i förhållande till sin storlek.
            Jimmie Åkesson sa att det är självklart.
          </note>
          <note>
            Det betyder att de kommer att ställa krav på saker som asylstopp,
            nettominus för invandring, att skicka hem människor som har uppehållstillstånd
            och långtgående inskränkningar i möjligheten till anhöriginvandring
            och familjeåterförening.
          </note>
          <note>
            Kan Ebba Busch och Kristdemokraterna här och nu lova att de inte
            tänker kompromissa bort flyktingars rätt att återförenas med sina
            barn eller att människor som bor och lever i Sverige inte ska
            tvingas hem igen för att de, som Sverigedemokraterna själva säger,
            ”saknar tillhörighet till det svenska samhället”?
          </note>
          <note>
            Anf. 102 EBBA BUSCH (KD) replik:
          </note>
          <note>
            Fru talman! Jag vill börja med att understryka att de som har
            släppt in Sverigedemokraterna i värmen är väljarna. Det är väljarna
            som röstar ; det är väljarna som avgör hur proportionerna ser
            ut här i kammaren. Sedan kan man vara olika skicklig på att förhandla,
            vilket båda våra partier har visat i flera olika sakfrågor. Och
            nej, Sverigedemokraterna kommer inte att få igenom alla sina konkreta
            förslag. Men vi förenas i ambitionen att vi ska få en kraftigt
            minskad migration till Sverige.
          </note>
          <note>
            Vi kommer inte att lämna värnandet av att man ska kunna söka
            asyl på ett rättssäkert sätt. Vi kommer inte att lämna principen
            om att små barn ska kunna återförenas med sina föräldrar. Vi kommer
            inte att lämna principen att den människa som är i nöd och söker
            skydd också ska ges möjlighet att få det. Men vi kommer inte att
            försvara det här systemet, som många gånger utvisar människor
            som har försökt göra rätt för sig och låter människor som inte
            har rätt att vara i landet vara här och bete sig illa. Det blir
            det ändring på.
          </note>
          <note>
            Anf. 103 NOOSHI DADGOSTAR (V) replik:
          </note>
          <note>
            Fru talman! Om förslaget om marknadshyror drivs igenom kommer
            unga, gamla, barnfamiljer och singlar att tvingas leva i ovisshet
            om nästkommande års hyra och om den kommer att öka väldigt kraftigt.
          </note>
          <note>
            Ebba Buschs företrädare, Göran Hägglund, sa att gamla ska kunna
            bo kvar tills de själva väljer att flytta, inte tvingas bort från
            sin hembygd på grund av orimliga skatteregler. Han talade då om
            Stina , 72, vars fiskarstuga skulle upptaxeras om grannarna hade
            sålt dyrt.
          </note>
          <note>
            Varför, fru talman, är det så att om Stina hade bott i en hyresrätt
            hade det varit okej att hon drevs från hus och hem?
          </note>
          <note>
            Anf. 104 EBBA BUSCH (KD) replik:
          </note>
          <note>
            Fru talman! Vi skulle egentligen kunna leja ut hela den här debatten
            till Annie Lööfs tidigare replikskifte som förtjänstfullt redogjorde
            för just detta.
          </note>
          <note>
            Det här är en lite fascinerande debatt. Från såväl vänsterpolitiker
            som också vissa liberaler, får man ändå säga, låter det just nu
            som att Sverige har omvandlats till något slags Ayn Rand-roman,
            och så är det ju inte riktigt.
          </note>
          <note>
            I själva verket handlar det som sagt om relativt begränsade justeringar
            av ett system som väl ingen påstår fungerar bra i dagsläget. Menar
            Väns ­ terpartiet att det är ett välfungerande system som vi har
            i dag, där så många människor inte har möjlighet att köpa sin
            egen bostad för att det är svårt att skrapa ihop till en kontantinsats,
            om de inte har rika föräldrar? Dess ­ utom vill Vänsterpartiet
            att de ska beskattas hårdare i ena änden. Därtill är det redan
            nu svårt att få tag i hyresrätter, då det byggs för lite därför
            att det är dyrt att bygga.
          </note>
          <note>
            I realiteten blir skillnaden väldigt liten med den förändring
            som kommer att ske.
          </note>
          <note>
            Anf. 105 NOOSHI DADGOSTAR (V) replik:
          </note>
          <note>
            Fru talman! Ebba Busch sa många ord, men hon svarade inte på
            min konkreta fråga: Varför skulle det vara okej att Stina , 72
            , drivs från hus och hem därför att Ebba Busch tycker att marknadshyror
            är bra? Det är ju pre ­ cis samma sak för hyresgästerna. Beroende
            på områdets karaktär och om bostadsbristen ökar kan hyrorna gå
            upp väldigt kraftigt. Det är vad som sägs i utredningen. Och utredningen
            påstår inte att det kommer att bli en massa nya hyresrätter utan
            endast mycket höga hyror. Det är den enda effekten av detta förslag.
          </note>
          <note>
            Varför är det så stor skillnad mellan de m som äger sin villa
            och de m som hyr? Ska inte båda dessa grupper känna sig trygga
            i sitt boende? Varför ska hyresgästerna alltid känna oro över
            att bostadsbristen kan öka nästa år och att de då kommer att få
            höjd hyra?
          </note>
          <note>
            Priserna för att bygga kommer ju att öka om man höjer hyrorna.
            Det är det som är kopplingen. Det blir bara försämringar.
          </note>
          <note>
            Anf. 106 EBBA BUSCH (KD) replik:
          </note>
          <note>
            Fru talman! Nu är det inte riktigt så förslaget ser ut. Vi har
            redan i dag presumtionshyror. Hyrorna för hyresrätter i dag är
            väldigt höga och ligger ofta i paritet med det marknadsmässiga
            värdet, och det är dyrt att bygga nytt i Sverige, oavsett om det
            är bostadsrätter eller hyresrätter.
          </note>
          <note>
            Svaret på den konkreta frågan om det är okej att äldre drivs
            från sina hus och hem, oavsett om det är hyresrätt eller bostadsrätt,
            är nej.
          </note>
          <note>
            Lösningen handlar varken om friare hyressättning i nyproduktion
            eller om att höja skatter på sparande. Det handlar om att få en
            fungerande bostadsmarknad som helhet och att underlätta mer småhusbyggande.
            Det skulle göra stor skillnad.
          </note>
          <note>
            Anf. 107 JOHAN PEHRSON (L) replik:
          </note>
          <note>
            Fru talman! Jag tänkte prata om brottsbekämpning. Jag tog nyss
            med ett annat parti upp vikten av att vi samarbetar över gränserna,
            och det är otroligt skönt för oss liberaler att veta att Kristdemokraterna
            är varma anhängare av EU-samarbetet. Det har ju visat sig vara
            effektivt.
          </note>
          <note>
            Europol arbetar dagligen med annan polis runt om i världen. Det
            är inte helt problemfritt på grund av säkerhetsfrågor och omfattande
            sekretess. Men vid tillslaget i går fungerade det bra, och det
            gjordes fantastiska insatser av poliser över hela världen.
          </note>
          <note>
            Polissamarbetet inom EU behöver dock fördjupas. Liberalerna ser
            gär ­ na att samarbetet med Europol och Eppo fördjupas och att
            man går vidare med samarbetet mot terrorism och grov brottslighet.
          </note>
          <note>
            Har vi Kristdemokraterna med oss i detta gemensamma arbete framåt
            för minskad brottslighet och ökad trygghet?
          </note>
          <note>
            Anf. 108 EBBA BUSCH (KD) replik:
          </note>
          <note>
            Fru talman! Om vi unnar oss ett rakt svar på frågan är svaret
            ja.
          </note>
          <note>
            Som jag har haft förmånen att upplysa tidigare liberala företrädare,
            framför allt Jan Björklund, om många gånger var det faktiskt tre
            kristdemokrater som lade grunden till dagens europeiska union.
            En viktig del var att säkra fred genom friare handel men också
            att samarbeta i gränsöverskridande frågor.
          </note>
          <note>
            Den grova brottslighet vi ser lamslå så många delar av länderna
            inom Europeiska unionen är en sådan gränsöverskridande fråga där
            vi vill se ett fördjupat samarbete på EU-nivå. Samtidigt vill
            vi hålla EU borta från frågor om till exempel svensk välfärd och
            arbetsrätt. Här ser vi dock gärna ett fördjupat samarbete – och
            gärna ett fördjupat samarbete med Liberalerna.
          </note>
          <note>
            Anf. 109 JOHAN PEHRSON (L) replik:
          </note>
          <note>
            Fru talman! Jag blir alldeles rörd. Det är fantastiskt skönt
            att höra detta.
          </note>
          <note>
            Idén med EU-samarbetet är ju att tillsammans är vi starka. Ensam
            är man just bara ensam.
          </note>
          <note>
            När EU-projektet drogs igång av tre framsynta kristdemokrater
            var tanken att samarbetet skulle fördjupas alltmer. Ibland möter
            vi kritik om att det går för långt på vissa områden. Med sociala
            pelaren blev det ett himla liv för att rumäner ska ha betalt och
            att romer inte ska misshandlas i Bulgarien och Rumänien.
          </note>
          <note>
            På polisområdet är samarbetet viktigt, för öppna gränser kan
            bara finnas om vi också har en gemensam brottsbekämpning. Oavsett
            om gäng och ligor utför grova brott eller andra brott, såsom inbrott
            och stölder, måste samarbetet fördjupas. Jag ser fram emot detta,
            för här har såväl justitieutskottet som en ny regering en hel
            del att göra.
          </note>
          <note>
            Anf. 110 EBBA BUSCH (KD) replik:
          </note>
          <note>
            Fru talman! Låt oss fortsätta med folkbildningen. Adenauer, De
            Gasperi och Schuman hette de tre herrar som lade grunden.
          </note>
          <note>
            Apropå sociala pelaren: Det är när vi hamnar för långt i dessa
            diskus ­ sioner som stödet för en europeisk union som kan hålla
            för framtiden och kommande generationer riskerar att minska, för
            det är frågor som länderna sköter bättre själva eller som ligger
            inom ramen för internationella kon ­ ventioner.
          </note>
          <note>
            Men när det gäller brottsbekämpning och när vi får ta del av
            en sådan presskonferens som var i veckan tror jag att stödet för
            Europeiska unionen och internationellt samarbete ökar. Då ser
            man att samarbete mot gängen kan göra skillnad.
          </note>
          <note>
            Jag säger så här: Kan ni inte bli färdiga med separationen någon
            gång? Jag håller nämligen med dig om att tillsammans är vi starka.
          </note>
          <note>
            (Applåder)
          </note>
          <note>
            Anf. 111 PER BOLUND (MP) replik:
          </note>
          <note>
            Fru talman! Det är spännande att höra att Kristdemokraterna verkar
            vilja göra Miljöpartiet till huvudmotståndare. Det är sorgligt
            att Kristdemokraternas kamp mot miljöpolitiken och att vårda skapelsen
            tycks fortsätta.
          </note>
          <note>
            Ett exempel: Oändliga stålskogar kallar Ebba Busch det som den
            nya, gröna industrin ser som själva förutsättningen för att göra
            investeringar som ger jobb och framtidstro långt borta från både
            riksdagen och Uppsala. Utan investeringar i vindkraft kommer svensk
            industri att behöva dra i nödbromsen, och konsekvenserna blir
            arbetslöshet och utarmad landsbygd.
          </note>
          <note>
            Kristdemokraterna har blivit Sveriges svar på Don Quijote, ni
            vet romanfiguren som slåss mot väderkvarnar i tron att de är jättar.
            Don Quijote är som tur är bara en saga, och det förstår det näringsliv
            som vill se mer förnybar energi.
          </note>
          <note>
            Kan vi hoppas på att Kristdemokraternas motstånd mot vindkraften
            också blir en saga?
          </note>
          <note>
            Anf. 112 EBBA BUSCH (KD) replik:
          </note>
          <note>
            Fru talman! Jag tycker att Miljöpartiet ska se mitt tidigare
            inlägg om Miljöpartiets inflytande som beröm. Jag är visserligen
            inte nöjd med att Miljöpartiet har så stort inflytande och, i
            mitt tycke, agerar som en stor bromskloss i flera för Sverige
            avgörande frågor, men det var faktiskt beröm.
          </note>
          <note>
            Vi tänkte dock ändra på detta, inte minst för just energiförsörjningens
            skull och för att vi ska få till en grön omställning.
          </note>
          <note>
            Jag älskar vindkraft, vågkraft, vattenkraft, solkraft och kärnkraft.
            För mig är det viktiga inte tekniken utan att det är leveranssäkert,
            levererar mycket och är utsläppsfritt. Jag menar att det finns
            en övertro på vindkraften i Miljöpartiet som innebär att vi kommer
            att ersätta vacker, grön barrskog med skogar av stål, och det
            är inte rimligt. Vi måste ha balans: mer kärnkraft och lite vindkraft.
          </note>
          <note>
            Anf. 113 PER BOLUND (MP) replik:
          </note>
          <note>
            Fru talman! Det var i alla fall tydligt.
          </note>
          <note>
            Låt mig påpeka att ingen här inne hävdar att vindkraft ska byggas
            överallt. Tvärtom finns det gott om platser där det inte är lämpligt,
            och det är också den politiken vi för.
          </note>
          <note>
            Grundfrågan är om Kristdemokraternas motstånd leder till att
            man stoppar svenska industriinvesteringar för klimatet. Om vi
            vill att industrin ska våga investera i svenska jobb behöver industrin
            också tydliga besked om de satsningar som kommer att behövas.
            Än så länge har 100 miljarder investerats i svensk vindkraft,
            och industrin vill investera ännu mer.
          </note>
          <note>
            Om Ebba Busch verkligen brydde sig om dem som bor där vindkraften
            byggs ut hade hon kunnat ställa sig bakom Miljöpartiets förslag
            om att låta en del av vinsten återgå till bygden. Det skulle göra
            att varje gång bladen snurrar kan kommunen börja planera för mer
            personal i förskolan och bättre mat på äldreboendet. Det skulle
            ge framtidstro långt borta från de talarstolar Ebba Busch och
            jag står i.
          </note>
          <note>
            Är detta något Ebba Busch och Kristdemokraterna kan tänka sig
            att stödja?
          </note>
          <note>
            Anf. 114 EBBA BUSCH (KD) replik:
          </note>
          <note>
            Fru talman! För att svara på den konkreta frågan: Ja, det kan
            vi väl tänka oss att titta på, men vi tror inte att det är avgörande.
          </note>
          <note>
            Låt mig vända mig till dem som lyssnar på debatten och ställa
            frågan: Har ni någonsin stått under ett stort vindkraftverk, under
            de fantastiska rotorblad som Bolund nämnde? Det låter nämligen
            något enormt när det väl blåser, och det vill man ju gärna med
            vindkraft. Men på många ställen låter det så illa att det skadar
            djur och natur och driver bort företag och gårdsägare.
          </note>
          <note>
            Därför måste man bygga med måtta, och då kan inte ett primärt
            ben i svensk energiförsörjning vara vindkraft. Det måste ses som
            ett komplement.
          </note>
          <note>
            Det svensk industri behöver veta är att vi kommer att ge dem
            utsläppsfri, leveranssäker el i mängder och att vi inte snor all
            el från Norrland, som just nu är strategin.
          </note>
          <note>
            (Applåder)
          </note>
          <note>
            Anf. 115 JOHAN PEHRSON (L):
          </note>
          <note>
            Fru talman! Den svenska skolan kan som sagt vara svaret på nästan
            alla våra utmaningar. Det handlar om jämlikhet, frihet, hälsa,
            utanförskap, trygghet och välstånd. Mycket har gjorts, men det
            finns mer att göra.
          </note>
          <note>
            Jag vet inte hur det ser ut i år, även om jag ska på en nias
            avslutning senare i dag, men förra året gick 115 000 elever ut
            grundskolan. De flesta men långt från alla gick vidare till gymnasieskolan.
            Förra året lämnade 15 000 elever grundskolan utan gymnasiebehörighet.
            Dessa unga människor saknar en viktig förutsättning för att kunna
            forma sina egna liv och sin egen framtid.
          </note>
          <note>
            För att fler ska lyckas i skolan behövs en fortsatt fokuserad
            reform ­ agenda som kan bereda väg för en likvärdig kunskapsskola.
          </note>
          <note>
            Pandemins följdverkningar för skolan har både blottat och fördjupat
            de brister som fanns tidigare. Hemmasittare behöver få mer stöd
            för att kunna komma tillbaka till skolan. Oroliga och utagerande
            elever behöver möta lärare som vågar vara vuxna som med varm hand
            leder dem framåt.
          </note>
          <note>
            Vi behöver också fortsätta att stärka elevhälsan för de unga.
            Inför den nya skollagen drev Liberalerna på för att upprioritera
            elevhälsan och för att alla skolor, såväl offentliga som fria,
            ska se till att man har en fungerande elevhälsa. Detta har blivit
            bättre.
          </note>
          <note>
            Vi vill att man ska koppla in socialtjänsten i skolans elevvårdsteam,
            för skolan är kanske viktigast för de barn som har det tuffast.
            Vi vill att vetgiriga elever ska kunna köra om och inte bara ställa
            sig på bromsen när de har nått sina kunskapsmål. Fler elever som
            behöver mer tid ska kunna få gå i lovskola denna sommar men också
            kommande somrar.
          </note>
          <note>
            När vi står bakom våra lärare, fru talman, står vi också bakom
            Sveriges elever och möjligheternas Sverige.
          </note>
          <note>
            Anf. 116 PER BOLUND (MP):
          </note>
          <note>
            Fru talman! Nu börjar vi närma oss slutet på denna debatt. Jag
            har suttit och fört protokoll över hur många gånger Ulf Kristersson,
            Ebba Busch och Jimmie Åkesson kom med konkreta förslag här ifrån
            talarstolen på hur man ska minska utsläppen och värna miljön,
            nu när de hade chansen. Resultatet är ganska magert: Jag fick
            tyvärr inte ned någon enda kråka på mitt papper. Det här verkar
            vara en blind fläck, en icke-fråga, för de konservativa partierna.
          </note>
          <note>
            Politik är att prioritera. Det vet alla som har sysslat med det
            mer än i några dagar. Vi prioriterar mellan olika intressen. Vi
            väljer väg i politiken. I valet om lite drygt ett år kommer valet
            att stå mellan olika syn på våra medmänniskor. Det kommer också
            att stå mellan väldigt olika prioriteringar.
          </note>
          <note>
            Denna debatt har blivit ännu ett bevis på hur det nya konservativa
            blocket i svensk politik tänker prioritera om det i värsta fall
            skulle bli så att de bildar regering ihop. Detta tycker jag är
            bra eftersom det gör det tydligt för väljarna vad som i så fall
            väntar.
          </note>
          <note>
            Men jag tror att de konservativa partierna bedrar sig. Jag tror
            att de har blandat ihop vanligt folk med arga troll med Twitterkonton.
            Jag är övertygad om att det i Sverige finns en tyst majoritet
            för anständighet, som inte är rädda för solidaritet, som inte
            är rädda för verkliga åtgärder för miljön och klimatet och som
            vill att vi tillsammans ska satsa mer på att lämna fossilberoendet
            bakom oss.
          </note>
          <note>
            Jag vill därför ge de konservativa partierna chansen att testa
            att samlas runt något annat än deras vanliga köttbulleluncher.
            Unga människor runt ­ om i världen kräver nu ett globalt nedrustningsavtal
            för fossila bränslen. Våra barn och unga kräver av oss att vi
            ska stopp a nytt sökande efter och utvinning av de fossila bränslen
            som förgiftar deras framtid. Miljöpartiet har drivit denna fråga,
            och vi kommer nu att verka för ett stopp.
          </note>
          <note>
            Jag vill fråga Ulf Kristersson, Ebba Busch och Jimmie Åkesson:
            Kan ni ställa er bakom ett sådant nedrustningsavtal, eller prioriterar
            ni annat än planetens framtid?
          </note>
          <note>
            Partiledardebatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 19 maj justerades.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 749
          </note>
          <note>
            Till riksdagen
          </note>
          <note>
            Interpellation 2020/21:749 Elbilar på färja
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 7 juni 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:782
          </note>
          <note>
            Till riksdagen
          </note>
          <note>
            Interpellation 2020/21:782 Dubbelspår Härnösand–Sundsvall–Gävle
          </note>
          <note>
            av Jörgen Berglund (M)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 7 juni 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:786
          </note>
          <note>
            Till riksdagen
          </note>
          <note>
            Interpellation 2020/21:786 Utredningen om Bromma flygplats
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 7 juni 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:790
          </note>
          <note>
            Till riksdagen
          </note>
          <note>
            Interpellation 2020/21:790 Prioritering av dubbelspårig ostkustbana
          </note>
          <note>
            av Viktor Wärnick (M)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 7 juni 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2020/21:792
          </note>
          <note>
            Till riksdagen
          </note>
          <note>
            Interpellation 2020/21:792 Biogasbilars status som miljöbilar
          </note>
          <note>
            av Jens Holm (V)
          </note>
          <note>
            Interpellationen kommer att besvaras fredagen den 18 juni 2021.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 7 juni 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 4 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM112 Uppdatering av industristrategin 2020: en starkare
            inre marknad för EU:s återhämtning COM(2021) 350 till näringsutskottet
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2021) 206 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 2 september .
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Justitieutskottets betänkande
          </note>
          <note>
            2020/21:JuU29 Terrorism
          </note>
          <note>
            Miljö- och jordbruksutskottets betänkande
          </note>
          <note>
            2020/21:MJU21 Förbud mot otillbörliga handelsmetoder vid köp
            av jordbruks- och livsmedelsprodukter
          </note>
          <note>
            Arbetsmarknadsutskottets betänkanden
          </note>
          <note>
            2020/21:AU11 En god arbetsmiljö för framtiden – regeringens arbetsmiljöstrategi
            2021–2025 m.m.
          </note>
          <note>
            2020/21:AU12 Riksrevisionens rapport om statens insatser mot
            exploatering av arbetskraft
          </note>
          <note>
            Socialutskottets betänkanden
          </note>
          <note>
            2020/21:SoU24 Socialtjänst- och barnfrågor
          </note>
          <note>
            2020/21:SoU12 Internationella adoptioner
          </note>
          <note>
            § 7 Kommittéberättelse – kommittéernas verksamhet under 2020,
            m.m.
          </note>
          <note>
            Konstitutionsutskottets betänkande 2020/21:KU26
          </note>
          <note>
            Kommittéberättelse – kommittéernas verksamhet under 2020, m.m.
            (skr. 2020/21:103)
          </note>
          <note>
            föredrogs.
          </note>
          <note>
            Anf. 117 IDA KARKIAINEN (S):
          </note>
          <note>
            Fru talman! Utredningsväsendet är en viktig del av det politiska
            systemet. Det hånas ibland i den politiska debatten att saker
            ska utredas innan de kan beslutas, som om det vore något dåligt.
          </note>
          <note>
            Utredningsväsendet är precis tvärtom. Det ska bland annat säkra
            kvaliteten i beslut som är viktiga för samhällsutvecklingen. Utredningar
            kan föra in och dra nytta av forskning och därmed höja kvaliteten
            på regeringens beslutsunderlag och kunskapsnivån bland oss parlamentariker,
            om det är en parlamentarisk kommitté. Utredningsväsendet ska också
            belysa frågor mångsidigt och allsidigt. En utredning kan även
            bidra till långsiktig politisk enighet i svåra och kontroversiella
            frågor.
          </note>
          <note>
            Jag har själv suttit med i ett antal olika utredningar och kan
            vittna om hur viktiga dessa processer är.
          </note>
          <note>
            Fru talman! Enligt 9 kap. 9 § riksdagsordningen ska regeringen
            varje år i en skrivelse till riksdagen redovisa verksamheten inom
            de kommittéer som har tillsatts på grund av regeringens beslut.
            Kommittéberättelsen in ­ nehåller uppgifter om kommittéernas sammansättning,
            en redogörelse för kommittéernas arbete under den tid som berättelsen
            avser samt uppgifter om kostnaderna för kommittéarbetet och fördelningen
            mellan män och kvinnor i kommittéerna. Skrivelsen hanteras av
            oss som sitter i konstitu ­ tionsutskottet, och betänkandet går
            under namnet Kommittéberättelse – kommittéernas verksamhet under
            2020, m.m .
          </note>
          <note>
            Vi i konstitutionsutskottet är i princip eniga i betänkandet,
            med undantag för en reservation från Sverigedemokraterna, som
            bland annat inte önskar en redogörelse över könsfördelningen inom
            kommittéerna.
          </note>
          <note>
            Fru talman! Jag vill upplysa dem som följer debatten om att utskottet,
            i samband med behandlingen av kommittéberättelsen, under flera
            år har följt könsfördelningen i kommittéerna. En måttstock för
            om det råder underrepresentation är om mindre än 40 procent av
            ett kön är representerat, vilket även framgår i förarbetena till
            diskrimineringslagen. Konstitutionsutskottet har använt denna
            måttstock vid tidigare granskningar av reger ­ ingens utnämningsmakt
            och jämställdhet bland utnämnda myndighetschefer och chefer vid
            utlandsmyndigheterna.
          </note>
          <note>
            Fru talman! Statistik i sig löser inte problemet med underrepresenta
            ­ tion, men det hjälper oss att belysa vari problemen ligger och
            titta på var det finns ojämställd fördelning och om det finns
            möjlighet att göra för ­ ändringar där. I tabellen i betänkandet
            framgår det att kvinnor i gruppen ordförande tidigare har varit
            underrepresenterade, men under senaste åren har denna grupp varit
            praktiskt taget jämnt könsfördelad.
          </note>
          <note>
            Samtidigt visar tabellen att över 60 procent av sekreterarna
            är kvinnor, vilket enligt måttstocken innebär att män är underrepresenterade
            i den yrkeskategorin. Utskottet framhäver vikten av att eftersträva
            en jämn könsfördelning i alla yrkeskategorier.
          </note>
          <note>
            Anf. 118 LARS JILMSTAD (M):
          </note>
          <note>
            Fru talman! Det ärende som vi har framför oss nu är, som har
            sagts här tidigare, ett ärende som återkommer varje år.
          </note>
          <note>
            I betänkandet behandlar utskottet regeringens skrivelse om kommittéernas
            verksamhet under 2020. E nligt riksdagsordningen ska regeringen,
            som vi hörde av föregående talare, varje år i en skrivelse till
            riksdagen redovisa verksamheten inom de kommittéer som har tillsatts
            med anledning av regeringens beslut. Sammanställningen visar att
            regeringen under 2020 tillsatte 80 kommittéer, vilket är 26 fler
            än under 2019.
          </note>
          <note>
            Jag ska säga några ord om kommittéväsendet, eller utredningsväsendet
            som fler kanske kan anknyta till. Kärt barn har många namn, som
            det heter , o ch i begreppet kommittéer kan sådant som beredningar,
            delegationer, förhandlare, kommissioner, nämnder, samordnare,
            råd och utredningar inordnas. Kommittéväsendet berörs inte särskilt
            i regeringsformen. Skälet till detta är att utredningsväsendet
            normalt sett är ett led i beredningen av regeringsärendena, och
            hur detta ska gå till är en angelägenhet just för regeringen.
          </note>
          <note>
            Enligt förarbetena till regeringsformen bör det förhållandet
            att regeringen är slutligt ansvarig för utformningen och innebörden
            av de förslag som läggs fram i riksdagen föra med sig att det
            ytterst är upp till regeringen att avgöra hur utredningsarbetet
            bör bedrivas. D et handlar förstås om att ta fram fakta, analysera
            information och lägga fram förslag. Men riksdagen har förstås
            ändå ett intresse av att se hur verksamheten bedrivs och hur det
            viktiga utredningsväsendet är sammansatt.
          </note>
          <note>
            Av skrivelsen framgår att tidigare påpekanden från konstitutionsutskottet
            har beaktats. Det gäller till exempel könsfördelningen i kommittéerna.
            Det är tillfredsställande att konstatera att lika många kvinnor
            som män leder kommittéerna. Däremot är männen, som vi nyss hörde,
            något underrepresenterade när det gäller sekreteraruppdrag och
            liknande.
          </note>
          <note>
            Andelen unga i kommittéerna är mindre än andelen unga i befolkning
            ­ en, och på den punkten har det inte skett några större förändringar
            jämfört med tidigare års kartläggningar. Medelåldern är cirka
            50 år, och för ordförande och särskilda utredare är medelåldern
            drygt 58 år. En personlig reflektion kan möjligen vara att erfarenhet
            är en viktig faktor när kommittéerna ska bemannas.
          </note>
          <note>
            Konstitutionsutskottet tycker att kommittéberättelsen ger värdefull
            information om kommittéernas sammansättning och verksamhet. Utskottets
            majoritet anser inte att det finns skäl att utvidga kommittéberättelsernas
            innehåll på det sätt som Sverigedemokraterna efterlyser.
          </note>
          <note>
            Med detta yrkar jag att riksdagen avslår motionen och lägger
            skrivelsen till handlingarna.
          </note>
          <note>
            Anf. 119 MIKAEL STRANDMAN (SD):
          </note>
          <note>
            Fru talman! I det betänkande som vi nu debatterar behandlar vi
            regeringens kommittéberättelse – kommittéernas verksamhet under
            2020.
          </note>
          <note>
            Enligt 9 kap. 9 § riksdagsordningen ska regeringen varje år i
            en skrivelse till riksdagen redovisa verksamheten inom de kommittéer
            som har tillsatts på grund av regeringens beslut.
          </note>
          <note>
            I kommittéberättelsen redovisas alla tillfälliga organ som har
            tillsatts. Det gäller såväl traditionella kommittéer, med uppgift
            att utreda en viss fråga, som andra tillfälliga organ. Med kommittéer
            avses även särskilda utredare.
          </note>
          <note>
            Kommittéberättelsen innehåller uppgifter om kommittéernas sammansättning,
            redogörelse för kommittéernas arbete under den tid som berättelsen
            avser samt uppgifter om kostnaderna för kommittéarbetet.
          </note>
          <note>
            En stor del av kommittéberättelsen ägnas också åt könsfördelningen
            i kommittéernas sammansättning och statistik kring könsfördelningen.
          </note>
          <note>
            Vi sverigedemokrater har skrivit en följdmotion om detta. Det
            finns många tillfällen där statistik i fråga om ålder och kön
            är relevant. Men när det gäller dagens sammansättning av de av
            regeringen tillsatta kommittéerna anser vi att de senaste 50 åren
            av jämställdhetsarbete fått denna statistik att bli ganska irrelevant.
            Det finns flera skäl till detta.
          </note>
          <note>
            Kommittéerna är en sammansättning av riksdagsledamöter och utomstående
            experter. Riksdagsledamöterna är tillsatta av folket i fria val
            och ingenting som vi egentligen kan ha synpunkter på. Könsfördelningen
            är dessutom någorlunda jämn i dag. Vidare är det föga troligt
            att partierna väljer sina representanter till dessa kommittéer
            utifrån kön, utan urvalet sker utifrån vilket utskott som ledamoten
            sitter i och vilka frågor som riksdagsledamoten anses kunnig inom.
          </note>
          <note>
            Utomstående sakkunniga experter är tillsatta på grund av sin
            kompetens inom området. Det kan vara före detta domare med lång
            yrkeserfarenhet, personer som arbetar vid olika departement eller
            myndigheter, professorer vid universitetens fakulteter, pensionerade
            riksrevisorer eller före detta justitieombudsmän. Könsfördelningen
            hos dessa personer återspeglar den relativt lilla grupp som dessa
            experter hämtas från. Experterna har, av förklarliga skäl, i regel
            en hög medelålder. De har oftast både längre utbildning och erfarenhet
            av ett långt yrkesliv inom sitt område. Ofta är dessa utomstående
            experter personer som har gått i pension. Men deras kunskap och
            erfarenhet inom sakfrågorna, samt det faktum att de kan avsätta
            den tid som behövs, gör dem lämpliga att leda dessa kommittéer.
          </note>
          <note>
            Den relativt höga medelåldern gör att könsfördelningen bland
            dessa experter utgör en så kallad frusen bild av hur Sverige såg
            ut för några decennier sedan. Går man tillbaka till siffrorna
            i dessa tabeller ser man att det framför allt när det gäller kön
            på ordförande har varit en obalans. Det har varit cirka två tredjedelar
            män under de första åren i början av 2000-talet. Men denna obalans
            har successivt klingat av. Och de senaste fem åren har könsfördelningen
            varit ungefär fifty-fifty, det vill säga lika många män som kvinnor.
          </note>
          <note>
            Det som vi ser här är alltså en återspegling av hur Sverige tidigare
            har sett ut. Och de förändringar som vi nu ser är förmodligen
            en direkt följd av att fler kvinnor sedan 1970-talet kommit att
            ta plats på höga positioner inom det offentliga, varifrån dessa
            experter så småningom hämtas.
          </note>
          <note>
            Då genomsnittsåldern på ordförande är relativt hög, av de skäl
            som jag nämnde tidigare, sker detta genomslag med en mer balanserad
            könsfördelning först nu. Om fem, tio eller femton år kommer det
            förmodligen att vara fler kvinnor än män som är ordförande, givet
            att det i dag är fler kvinnor än män i dessa positioner inom det
            offentliga.
          </note>
          <note>
            Kommittéväsendet utgör en viktig del av regeringens beredande
            arbete. Därför anser vi att det är viktigare att det redovisas
            statistik över …
          </note>
          <note>
            Jag yrkar bifall till Sverigedemokraternas reservation.
          </note>
          <note>
            Anf. 120 IDA KARKIAINEN (S) replik:
          </note>
          <note>
            Fru talman! Jag försökte lyssna på vad ledamoten Strandman anförde
            när det gäller att han inte tycker att denna statistik längre
            är relevant. Jag vill ändå fråga Sverigedemokraterna om det är
            ett så stort problem att denna statistik finns representerad i
            våra kommittéer. Vad skulle hända om man skulle lyfta bort denna
            statistik? Är det inte en viktig parameter att faktiskt se över
            könsfördelningen i kommittéerna?
          </note>
          <note>
            Anf. 121 MIKAEL STRANDMAN (SD) replik:
          </note>
          <note>
            Fru talman! Tack, Ida Karkiainen, för din fråga! Vi anser inte
            att det är viktigt när det gäller just dessa kommittéers sammansättning.
            De som väljs till kommittéerna väljs nämligen inte utifrån sitt
            kön; det vet riksdagsledamoten också. Det är helt orimligt att
            det skulle vara så. Man plockar in de här experterna därför att
            de är kunniga inom sitt sakområde. När det gäller utomstående
            är det oftast äldre personer. Om det är en sned könsfördelning
            i den relativt lilla grupp som vi plockar dessa experter från
            kommer detta att återspeglas bland de experter som väljs in till
            kommittéerna.
          </note>
          <note>
            Som vi ser i tabellen över de senaste åren håller detta dock
            på att jämna ut sig, och förmodligen kommer kvinnor om några år
            att ha en överrepresentation. Detta kan det vara jätteintressant
            att göra statistik över, men det är mer intressant att göra statistik
            över den offentliga sektorn eller så och titta på varför det är
            en sned könsfördelning där åt e tt dera hållet – inte över sammansättningen
            av kommittéerna. På den nivån tittar vi inte på kön, utan vi tittar
            på kunskaper.
          </note>
          <note>
            Visst, man skulle kunna ha kvar den här statistiken. Men man
            ska vara medveten om att kanslierna har en hel del arbete med
            detta. Det kanske är viktigare att vi får statistik över hur mycket
            verkstad det blir i de här kommittéerna. Hur många av de betänkanden
            som kommittéerna kommer med mynnar ut i lagförslag, alltså i propositioner
            från regeringen? Hur många av dessa kommittébetänkanden genererar
            lagrådsremisser, och hur många blir föremål för eventuella justeringar
            från Lagrådets sida?
          </note>
          <note>
            Detta är ju mycket mer intressant för det lagstiftande arbetet
            än att redovisa könsfördelningen, som vi egentligen inte kan påverka
            så mycket eftersom det är en så pass liten, begränsad grupp som
            vi kan välja dessa experter ur. Denna begränsade grupp återspeglar
            en lite frusen bild av hur Sverige såg ut för några decennier
            sedan.
          </note>
          <note>
            Anf. 122 IDA KARKIAINEN (S) replik:
          </note>
          <note>
            Fru talman! Tack, Mikael Strandman, för svaret! Jag blir faktiskt
            inte klokare av det. För mig är det viktigt att jämställdheten
            integreras i precis varenda del av den verksamhet som vi finns
            inom. Kommitté- och utredningsväsendet är en mycket viktig del
            i hela lagstiftningsarbetet och hela processen. Att inte räkna
            och inte titta på en jämn könsfördelning tycker jag, utifrån dessa
            aspekter, är ett mycket dåligt förslag.
          </note>
          <note>
            Jag tycker att vi i precis allt arbete vi gör behöver se till
            att vi har en jämn könsfördelning, som speglar befolkningen på
            ett bra sätt och speglar de beslut vi fattar. Jag ser inte att
            det är relevant att lyfta bort den statistiken, inte ens för framtiden.
            Vi behöver ha kvar den och följa den.
          </note>
          <note>
            Jämställdheten har inte kommit av sig själv. Den har kommit till
            tack vare en mycket medveten politik för att ändra i system där
            det tidigare har varit män som har valt män till olika positioner.
            Detta är inget som har växt fram av sig självt, utan det kräver
            en medveten politik och att man tittar på statistiken för att
            se vad det finns för systemfel som vi behöver jobba med och förändra.
          </note>
          <note>
            Dessa systemfel tycker jag att Sverigedemokraterna konsekvent
            bortser från. Man ser inte att det finns strukturella problem
            som gör att ojämställdheten cementeras i samhället. Detta behöver
            vi bryta.
          </note>
          <note>
            Anf. 123 MIKAEL STRANDMAN (SD) replik:
          </note>
          <note>
            Fru talman! Absolut! Men jag tror att det på den här nivån är
            ungefär som när vi utser statsepidemiologer eller tar fram de
            främsta experterna på väldigt hög nivå. Då går man inte efter
            kön utan efter kunskap och kompetens. Det kan ju vara en sned
            könsfördelning även bland virologer och experter på det området,
            men då är det intressantare att titta på varför det är så. Varför
            är det inte lika många tjejer eller killar som läser detta på
            universiteten och får dessa positioner i samhället? Det är ju
            i så fall den delen man ska göra statistik över.
          </note>
          <note>
            När vi sedan ska välja experter ur en liten grupp kommer de experter
            vi väljer och kommitténs sammansättning att återspegla sammansättning
            ­ en i den begränsade grupp som vi väljer ur. Det kommer förmodligen
            att bli fler kvinnor än män som ordförande de kommande decennierna
            efter ­ som fler kvinnor än män har höga positioner i det offentliga
            i dag. Om man ska göra en sådan här undersökning är det mer intressant
            att göra den på den nivån – vad beror det här på?
          </note>
          <note>
            Det är fortfarande en underrepresentation av kvinnliga chefer
            inom det offentliga givet att det är 64 procent av de anställda
            inom det offentliga som är kvinnor. Det är alltså fler kvinnor
            än män inom det offentliga, och då blir det också i absoluta tal
            fler kvinnor än män som är chefer inom det offentliga. Men procentuellt
            sett, i förhållande till sin andel, är fler män chefer inom det
            offentliga. Då kan man göra en undersökning av detta, snarare
            än att på den här nivån, där vi väljer bland kanske fem tio experter
            i Sverige, gå efter vilket kön de har. Jag tror att det är fel
            nivå att göra denna statistik på.
          </note>
          <note>
            De experter vi tar in tar vi in för deras kompetens, ingenting
            annat. Det är så även inom andra områden i samhället. Ska man
            göra den här statistiken får man göra den på lägre nivå, längre
            ned, och titta på varför det finns en snedfördelning redan där.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 8 Indelning i utgiftsområden
          </note>
          <note>
            Konstitutionsutskottets betänkande 2020/21:KU27
          </note>
          <note>
            Indelning i utgiftsområden (prop. 2020/21:100 delvis)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 9 Riksrevisionens rapport om granskningsnämndens granskning
            av public service
          </note>
          <note>
            Konstitutionsutskottets betänkande 2020/21:KU29
          </note>
          <note>
            Riksrevisionens rapport om granskningsnämndens granskning av
            public service (skr. 2020/21:116)
          </note>
          <note>
            föredrogs.
          </note>
          <note>
            Anf. 124 ANGELIKA BENGTSSON (SD):
          </note>
          <note>
            Fru talman! I dag debatterar vi Riksrevisionens rapport om granskningsnämndens
            granskning av public service. I det här betänkandet har vi en
            reservation som jag givetvis står bakom och yrkar bifall till.
          </note>
          <note>
            Låt oss börja med lite bakgrundsfakta. Granskningsnämnden är
            det organ dit vi tittare, publiken, och programbolagen själva
            kan anmäla program som man anser strider mot sändningstillståndens
            innehåll. Det är granskningsnämndens uppdrag att granska.
          </note>
          <note>
            Men i dag granskar man varken sakfel eller innehåll med vänster-
            eller högerpolitisk slagsida eller, för den delen, inslag som
            tar ställning genom sin rapportering om ett visst ämne. Det är
            fel, anser vi. Ett gransknings ­ organ borde även kunna granska
            sakfel och inslag som lutar mer åt den ena sidan.
          </note>
          <note>
            Det finns även en tro bland befolkningen att granskningsnämnden
            granskar just sakfel och lutningar i rapportering i inslag eller
            program. Men detta stämmer som sagt inte. Granskningsnämnden kan
            enbart fälla ett inslag eller program som bryter mot sändningstillståndet.
            Vi anser att uppdraget till granskningsnämnden ska utvidgas och
            även omfatta granskning av just sakfel och det jag nämnt. Detta
            är inte mer än rimligt, enligt oss.
          </note>
          <note>
            För denna hållning, att även sakfel bör granskas, har vi fått
            mycket kritik. Man anser att vi närmar oss en princip som bryter
            mot principen om armlängds avstånd och att det visst ingår i dagens
            uppdrag. Vi menar att det inte gör det men faktiskt bör ingå i
            granskningsnämndens uppdrag.
          </note>
          <note>
            I Riksrevisionens rapport kan vi läsa att handläggningstiderna
            för ärendena är för lång. Man får in fler anmälningar i dag än
            tidigare, och en del friande beslut saknar motivering. Detta är
            kritik som granskningsnämnden bör beakta, och den bör omgående
            göra reformer för att upprätthålla förtroendet.
          </note>
          <note>
            Nämnden har även fått en ökad ärendemängd. Om personalresurserna
            inte räcker till för de uppdrag man fått borde även detta ses
            över av huvudmannen.
          </note>
          <note>
            Fru talman! Det är bra att programföretagen sätter stort värde
            på granskningsnämndens beslut och tar dem på allvar; något annat
            vore märkligt. Det gör de, enligt rapporten, genom att sprida
            kunskap om besluten i sina respektive organisationer och genom
            att efter varje fällande beslut hålla särskilda möten, där utgångspunkten
            är att diskutera vad som har gått fel och hur företaget eller
            företagen kan lära sig av detta för framtiden. Samtidigt uttrycker
            man frustation över att praxissamlingen Granskat och klart uppdateras
            alltför sällan. Det är bra att programbolagen inte tar lätt på
            fällande granskningar.
          </note>
          <note>
            Fru talman! Debatten i samhället om public service pågår flitigt
            från alla håll och kanter. Det kan givetvis vara en faktor som
            bidragit till det ökande antalet anmälningar, det vill säga att
            när en debatt pågår om exempelvis vänstervride t public service
            ser man innehåll ur nya perspektiv, perspektiv man tidigare inte
            uppmärksammat.
          </note>
          <note>
            Jag säger inte att det är så, men det kan vara en bidragande
            faktor. Eller så har anmälningsbenägenheten ökat eftersom man
            känner missnöje mot innehållet. Eller så är det för enkelt att
            anmäla ett program, likt skuldsaneringsansökningarna som gick
            upp när ansökningsformuläret drastiskt förenklades. Det vore intressant
            att titta vidare på varför anmälningarna blivit fler, men det
            får bli nästa projekt att ta sig an.
          </note>
          <note>
            Avslutningsvis: Legitimiteten för public service bygger på att
            innehållet är sakligt och opartiskt, ett förhållande som blivit
            än viktigare efter att avgiftsfinansieringen flyttat över till
            skattsedeln. Genom denna möjlighet kunde den enskilde visa sitt
            missnöje med systemet och inte delta i finansieringen.
          </note>
          <note>
            Även om mycket av public services innehåll lever upp till dess
            uppdrag menar vi att det finns förbättringspotential för att säkra
            dess oberoende, opartiskhet och saklighet. Allmänheten ska kunna
            följa granskningsnämndens olika bedömningar i alla steg. På så
            vis kan den enskilde bilda sig en egen uppfattning om bedömningarnas
            rimlighet. Här är granskningsnämnden en viktig del , anser vi,
            men det är vi tyvärr ensamma om att tycka.
          </note>
          <note>
            Anf. 125 IDA KARKIAINEN (S):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet och avslag på reservationen från Sverigedemokraterna.
          </note>
          <note>
            Fru talman! Nu gäller det att hålla tungan rätt i mun, för vi
            ska prata om Riksrevisionens granskning av granskningsnämnden
            i den här debatten. Det gäller närmare bestämt granskningsnämndens
            granskning av radio- och tv i allmänhetens tjänst, mer känt som
            public service.
          </note>
          <note>
            För en demokrati har radio och tv i allmänhetens tjänst en särskild
            betydelse som oberoende medier med förpliktelser gentemot allmänheten
            som är reglerade genom avtal med staten. Förpliktelserna handlar
            om att vi, hela Sveriges folk, ska få opartiska och sakliga nyheter
            om vad som händer i landet och världen och inte bara bilden som
            statsmakten eller storföretagen vill förmedla.
          </note>
          <note>
            Människor ska kunna lita på att det som sägs är ett resultat
            av journa ­ listikens etiska principer och inte har en dold agenda.
            I en värld där des ­ information sprids snabbt, och vi snart inte
            vågar lita på någonting, blir public services roll viktigare än
            någonsin.
          </note>
          <note>
            Men det handlar inte bara om nyheter. Genom det breda uppdraget
            får vi ta del av berättelser från hela Sverige, inte bara från
            storstaden och inte bara från de välbeställda. Bredden handlar
            om att barn och seniorer, minoriteter och funktionsnedsatta har
            ett radio- och tv-utbud att ta del av. Public service är till
            för alla och väljer inte bort målgrupper för att de inte är tillräckligt
            kommersiellt intressanta.
          </note>
          <note>
            Ett brett och legitimt public service ger också trovärdighet
            som gransk ­ are. Fristående, kritisk granskning av politik, myndigheter,
            näringsliv och andra makthavare bidrar till att stärka demokratin
            och samhällsutveck ­ lingen. Det är vad public service gör.
          </note>
          <note>
            Fru talman! Det är också därför förtroendet för radio och tv
            i allmänhetens tjänst står sig starkt och har en djup folklig
            förankring. Vårens två nya förtroendemätningar visar på stabilt
            och högt förtroende för svenska medier överlag, men högst är förtroendet
            för public service-företagen. SVT ligger högst av alla medier,
            och förtroendet stärks för tredje året i rad i SOM-institutets
            årliga undersökning. Coronapandemin har gjort att människor söker
            sig till information som är oberoende och tillförlitlig.
          </note>
          <note>
            Fru talman! En av garanterna för att vi känner förtroende för
            public service är granskningsnämndens verksamhet. Granskningsnämnden
            har i uppdrag att, genom granskning i efterhand, övervaka om innehållet
            i radio ‑ och tv-program följer de föreskrifter och andra villkor
            som finns för sändningarna, bland annat saklighet och opartiskhet.
          </note>
          <note>
            Granskningen kan antingen göras till följd av anmälningar från
            tittare eller lyssnare eller på nämndens eget initiativ. Allt
            innehåll kan anmälas av vem som helst för granskning. Det är mycket
            enkelt, precis som också föregående talare var inne på, och bidrar
            till insyn i verksamheten. Det stärker legitimiteten.
          </note>
          <note>
            Hur ändamålsenlig är då granskningsnämndens granskning av programföretagen
            Sveriges Television, Sveriges Radio och Sveriges Utbildningsradio?
            Det har Riksrevisionen undersökt, fru talman.
          </note>
          <note>
            Riksrevisionen har analyserat drygt 280 av nämndens beslut år
            2015 − 2019 samt intervjuat granskningsnämndens ledamöter, kansli
            och medarbetare, företrädare från Regeringskansliet, Myndigheten
            för press, radio och tv samt de tre programföretagen.
          </note>
          <note>
            Vad har då Riksrevisionen kommit fram till? Den övergripande
            slutsatsen är att granskningsnämndens granskning av public service
            fungerar väl. Riksrevisionen lämnar dock några rekommendationer:
          </note>
          <note>
            Fru talman! I betänkandet konstaterar konstitutionsutskottet
            att det är värdefullt att Riksrevisionen har granskat ändamålsenligheten
            i granskningsnämndens verksamhet. Vi tycker det är positivt och
            att det stärker legitimiteten att granskningsnämndens granskning
            av radio och tv i allmänhetens tjänst bedrivs med hög effektivitet
            och öppenhet samt bidrar till en god regelefterlevnad hos de tre
            programföretagen, och också att programföre ­ tagen tar granskningarna
            på stort allvar. Det är positivt och stärker också systemets legitimitet.
          </note>
          <note>
            Fru talman! Det finns en reservation i betänkandet. Sverigedemokraterna
            vill att det görs en översyn över hur granskningsmekanismerna
            fungerar, trots att Riksrevisionen konstaterar att systemet är
            väl fungerande.
          </note>
          <note>
            Hur kommer det sig att Sverigedemokraterna vill in och fippla
            i något som inte är trasigt? Läser man motioner i ämnet från Sverigedemokraternas
            företrädare finner man att det knappast handlar om en översyn.
            De vill att granskningsnämnden ska utgöras av en parlamentariskt
            sammansatt grupp där partierna ska vara representerade proportionerligt
            efter hur stora de är i riksdagen. Därmed vill man också politisera
            innehållet.
          </note>
          <note>
            Företrädare från Sverigedemokraterna har uttryckt att de vill
            ge granskningsnämnden ” personaliserade repressaliemöjligheter”,
            det vill säga möjligheter att straffa enskilda medarbetare, samt
            att det ska kunna riktas sanktioner mot programansvariga när ”allvarliga
            brott mot sändningstillstånd sker”.
          </note>
          <note>
            Fru talman! Det är ingen översyn. Det är en total förändring
            som hotar den fria journalistiken. Det här är inte unikt för Sverigedemokraterna
            i Sverige. Över hela världen pågår samma typer av rörelser där
            högerpopulistiska partier gjort public service till en av sina
            huvudfiender.
          </note>
          <note>
            Fru talman! Granskningsverksamheten som radio och tv i allmänhetens
            tjänst genomgår är omfattande och betydelsefull för legitimiteten.
            Det är glädjande att den fungerar på ett ändamålsenligt sätt,
            vilket nu också Riksrevisionen fastslår.
          </note>
          <note>
            Anf. 126 LARS JILMSTAD (M):
          </note>
          <note>
            Fru talman! Det är lätt hänt att vartannat ord här handlar om
            granskning. Men jag ska försöka hitta lite synonymer här och där
            så att det inte blir så upprepande.
          </note>
          <note>
            Riksrevisionen har granskat granskningsnämnden för radio och
            tv:s granskning av programföretagen Sveriges Television AB, Sveriges
            Radio AB och Sveriges Utbildningsradio AB. Syftet har varit att
            bedöma om granskningsnämndens granskning fungerar på ett ändamålsenligt
            sätt och om den bidrar till god regelefterlevnad hos programföretagen.
          </note>
          <note>
            Som vi hörde nyss har arbetet varit grundligt. RRV har analyserat
            styrdokument hos Myndigheten för press, radio och tv och statistik
            från granskningsnämnden. Drygt 280 nämndbeslut under perioden
            2015–2019 har också analyserats, och lägg därtill ett antal olika
            intervjuer som har genomförts.
          </note>
          <note>
            RRV har några kritiska synpunkter. Ärenden tar för lång tid att
            handlägga, och nämnden har haft svårt att nå sina interna mål
            för handläggningstider. Handläggningstiderna för de ärenden som
            leder till en prövning i sak har dessutom ökat över tid.
          </note>
          <note>
            Samtidigt konstaterar ändå RRV att granskningsnämndens rutiner
            för ärendehantering hanteras på ett bra sätt och att det finns
            en tydlig ordning för hur inkommande anmälningar ska hanteras.
          </note>
          <note>
            Enligt RRV har flera olika åtgärder vidtagits för att effektivisera
            granskningsnämndens ärendehantering och korta ned handläggningstider
            ­ na för att hantera ett ökat ärendeinflöde. Exempel på ändringar
            som införts i syfte att effektivisera handläggningsprocessen är
            att anonyma anmälningar inte behandlas, att den tidigare sexmånadersfristen
            för anmälan kor ­ ta t s ned till tre månader och att yttrandetiden
            för samtliga programföretag har dragits ned från fem till tre
            veckor.
          </note>
          <note>
            RRV bedömer att granskningsnämndens arbete med de årliga bedömningarna
            av public service-redovisningarna är effektivt givet uppdragets
            förutsättningar. Det finns tydliga rutiner för hur arbetet ska
            genomföras. RRV konstaterar att programföretagen lägger ned ett
            stort arbete på att varje år producera så genomarbetade och tydliga
            public service-redovisningar som möjligt. De arbetar också för
            att utveckla redovisningarna, särskilt på de punkter där granskningsnämnden
            i tidigare års bedömningar har kritiserat företagen.
          </note>
          <note>
            Som vi nyss hörde har Riksrevisionen lämnat några rekommendationer
            till Myndigheten för press, radio och tv:
          </note>
          <note>
            Myndigheten bör ta fram en plan med en tydlig beskrivning av
            mål och medel för att korta handläggningstiderna.
          </note>
          <note>
            Också beslut som fattas av enbart ordförande, utan nämndsammanträde,
            bör motiveras för att öka förståelsen för nämndens beslut hos
            anmälare och allmänhet.
          </note>
          <note>
            Praxissamlingarna bör, som vi hörde, uppdateras oftare för att
            göra det lättare för programföretagen att göra rätt.
          </note>
          <note>
            Regeringen instämmer i Riksrevisionens övergripande slutsatser
            att granskningen av public service fungerar bra, även om det,
            som nyss nämnts, finns delar av verksamheten som kan utvecklas.
            Regeringen instämmer även i Riksrevisionens konstaterande att
            granskningen lever upp till höga krav på effektivitet och öppenhet.
            Regeringen skriver att den avser att följa Myndigheten för press,
            radio och tv:s arbete med de rekommendationer som Riksrevisionen
            har lämnat.
          </note>
          <note>
            Med detta yrkar jag att riksdagen lägger skrivelsen till handlingarna
            och avslår yrkandet i följdmotionen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 10 Ett institut för mänskliga rättigheter
          </note>
          <note>
            Konstitutionsutskottets betänkande 2020/21:KU33
          </note>
          <note>
            Ett institut för mänskliga rättigheter (prop. 2020/21:143)
          </note>
          <note>
            föredrogs.
          </note>
          <note>
            Anf. 127 KARIN ENSTRÖM (M):
          </note>
          <note>
            Fru talman! I betänkande KU33 Ett institut för mänskliga rättigheter
            behandlar vi regeringens proposition om att inrätta en ny myndighet,
            I n ­ stitutet för mänskliga rättigheter. Enligt regeringens förslag
            ska den nya myndigheten inrättas för att främja säkerställandet
            av mänskliga rättig ­ heter.
          </note>
          <note>
            Moderaterna har sedan länge varit tydliga med att en ny myndighet
            inte är lösningen för att skydda individens fri- och rättigheter,
            och vi säger därför nej till regeringens förslag. Ett effektivt
            skydd för individens fri- och rättigheter menar vi kräver andra
            åtgärder än det förslag som regeringen nu lägger fram.
          </note>
          <note>
            Fru talman! För Moderaterna är ett starkt skydd for varje individs
            grundläggande fri- och rättigheter av största vikt. Det är mot
            den bakgrunden Moderaterna har varit och är pådrivande för att
            skyddet för mänskliga fri- och rättigheter ska stärkas ytterligare.
          </note>
          <note>
            Vi menar att det mest effektiva sättet att skydda individens
            fri- och rättigheter är att stärka de enskilda rättigheterna i
            grundlagen, att förbättra möjligheterna till domstolsprövning,
            bland annat genom att införa rätt till skadestånd när staten har
            överträtt en enskilds fri- och rättigheter, och att ändra kostnadsreglerna
            i rättegångsbalken. Det innebär att staten tar ett större ansvar
            för rättegångskostnaderna även i fall då staten vinner mål mot
            enskilda.
          </note>
          <note>
            Fru talman! Även om arbetet med att stärka de mänskliga rättigheterna
            i första hand bör ske genom de åtgärder som jag precis nämnde
            utesluter det naturligtvis inte andra initiativ som innebär att
            genomslaget för rättigheter stärks.
          </note>
          <note>
            I grunden delar vi självklart regeringens inställning att Sverige
            ska uppfylla kraven i de så kallade Parisprinciperna, men jag
            vill samtidigt påpeka att Parisprinciperna faktiskt går att leva
            upp till utan inrättandet av en ny myndighet.
          </note>
          <note>
            Vi ser flera brister i det förslag som regeringen nu har lagt
            fram. Att inrätta en helt ny myndighet för att säkerställa mänskliga
            rättigheter kan enligt Moderaternas uppfattning inte anses vara
            den mest effektiva lösningen för att hantera den här frågan. Detta
            är något vi påtalade redan i höstas i vår budgetmotion.
          </note>
          <note>
            Flera remissinstanser delar vår bedömning och pekar på att behovet
            av en ny myndighet inte motsvaras av kostnaderna samt att samma
            resultat skulle kunna uppnås genom ett uppdrag till befintliga
            myndigheter.
          </note>
          <note>
            Andra remissinstanser menar att det inte behövs ytterligare en
            myndighet som tolkar mänskliga rättigheter. De menar att medvetenheten
            och kunskapen redan är hög i Sverige, bland annat genom ombudsmanna
            ­ systemet och Diskrimineringsombudsmannen. Några remissinstanser
            an ­ ser till och med att inrättandet av en ny myndighet riskerar
            att utarma annars väl fungerande verksamhet. Det här är allvarliga
            invändningar.
          </note>
          <note>
            I budgetpropositionen för 2021 avsattes 125 miljoner kronor de
            kommande tre åren för inrättandet av myndigheten. En ny myndighet
            skulle alltså innebära kostnader för staten, samtidigt som det
            är oklart vilket mervärde en ny myndighet kommer att skapa då
            det redan finns myndigheter som arbetar med frågorna. Innan man
            är säker på detta bör inte förslaget genomföras.
          </note>
          <note>
            Vi moderater anser att en institution snarare bör inrättas inom
            en av de befintliga myndigheter som redan har uppgifter som knyter
            an till fri- och rättighetsfrågor. Regeringen bör därför överväga
            ett mer genomarbetat förslag där en institution för mänskliga
            rättigheter som uppfyller intentioner ­ na i Parisprinciperna
            i så fall inrättas inom befintlig myndighetsstruktur, där de remissynpunkter
            som framförts också omhändertas.
          </note>
          <note>
            Jag vill även passa på att nämna Moderaternas förslag om en myndighetsöversyn
            av samtliga myndigheter i Sverige. Denna fråga kan med fördel
            övervägas inom ramen för en sådan myndighetsöversyn i syfte att
            undersöka vilken myndighet som i så fall är bäst lämpad att leda
            arbetet för att säkerställa att Sverige lever upp till Parisprinciperna.
          </note>
          <note>
            Fru talman! Vi anser heller inte att institutet bör få i uppgift
            att föreslå att Sverige utvidgar sina folkrättsliga åtaganden.
            Institutets uppdrag bör avgränsas till att främja säkerställandet
            av de mänskliga rättigheterna i Sverige med utgångspunkt i våra
            grundlagar, Europakonventionen och EU:s rättighetsstadga.
          </note>
          <note>
            Vår uppfattning är att ett nytt institut för mänskliga rättigheter
            måste vara ändamålsenligt, fylla sitt syfte och skapa ett tydligt
            mervärde. Den utformning som regeringen nu vill ge institutet
            bedömer vi dessvärre inte uppfyller nämnda kriterier.
          </note>
          <note>
            För Moderaterna är ett starkt skydd för varje individs grundläggande
            fri- och rättigheter av största vikt. Men ett effektivt skydd
            för individens fri- och rättigheter kräver, som jag tidigare beskrivit,
            också andra slags åtgärder än det förslag som regeringen nu lägger
            fram.
          </note>
          <note>
            Jag vill därför yrka bifall till reservation 1, det vill säga
            avslag på propositionen.
          </note>
          <note>
            Anf. 128 THOMAS HAMMARBERG (S):
          </note>
          <note>
            Fru talman! En debatt om ett särskilt, oberoende institut för
            mänskliga rättigheter kunde ha förts redan för cirka 20 år sedan.
            Det var nämligen vid den tidpunkten som Förenta nationerna beslöt
            att uppmana sina medlemsstater att hemma introducera ett särskilt,
            oberoende institut för mänskliga rättigheter. Det är det vi nu
            diskuterar.
          </note>
          <note>
            Att detta diskuterades i FN så många år tillbaka kanske också
            betyder att vi inte riktigt var medvetna om att det fanns behov
            när det gällde mänskliga rättigheter också i vårt eget land. Vi
            tyckte kanske att de råd som kom från FN och andra internationella
            organisationer egentligen riktade sig till andra länder men inte
            till Sverige.
          </note>
          <note>
            Den här attityden har förändrats. Jag tror att barnkonventionen
            har spelat en viktig roll i det sammanhanget, liksom konventioner
            om kvinnors rättigheter och om rättigheter för minoriteter. Allt
            detta har gjort oss medvetna om att vi också måste granska situationen
            i vårt eget land för att se om vi verkligen lever upp till de
            förväntningar vi har på oss själva.
          </note>
          <note>
            Jag tror också att vi har påverkats av det faktum att våra nordiska
            grannländer sedan flera år har precis den här typen av organisationer.
            Des ­ sa har också haft framgångar i Norge, Finland och Danmark.
          </note>
          <note>
            Avsikten med institutet är att vi ska säkerställa mänskliga rättigheter
            i vårt eget land. Det är det viktiga. Jag tror dock att det också
            är viktigt att slå fast vilka uppgifter ett sådant här institut
            inte ska ha. Det ska inte ta sig an enskilda fall. Vi har redan
            institutioner som sköter det arbetet, inte minst ombudsmännen.
            Det nya institutet ska inte gå in på det området. Inte heller
            ska det driva kampanjer mot myndigheter eller politiska partier.
            Det ska stå ovanför den typen av diskussioner. Här spelar förstås
            civilsamhället, de frivilliga organisationerna, en viktig roll,
            vilket vi naturligtvis respekterar och tycker är viktigt.
          </note>
          <note>
            Även om detta institut inte tar på sig de roller jag nu nämnt
            finns det ändå starka skäl att ha en sådan här organisation, vilket
            jag ska försöka argumentera för i det här sammanhanget.
          </note>
          <note>
            Om vi verkligen tar på allvar att frågan om mänskliga rättigheter
            faktiskt inte är löst vare sig i Sverige eller internationellt
            finns det faktiskt en roll för den här organisationen i framtiden
            – en viktig roll om vi värdesätter betydelsen av mänskliga rättigheter
            i vårt samhälle. Organisationen kom ­ mer, om den får starta,
            att bli en viktig kunskapskälla i samhället. Den skulle kunna
            spela en väldigt viktig roll när det gäller undervisningen i mänskliga
            rättigheter, också i de vanliga skolorna. Här finns det mer att
            göra, enligt vår uppfattning.
          </note>
          <note>
            Den skulle kunna spela en viktig roll när det gäller forskningen
            om vilka metoder i arbetet för mänskliga rättigheter som faktiskt
            fungerar. Ett sådant här institut kommer att vara viktigt för
            universiteten i deras arbete på området.
          </note>
          <note>
            Som expertorgan kommer institutet också att bli en viktig remiss
            ­ instans i alla frågor som berör mänskliga rättigheter. Institutet
            ska natur ­ ligtvis vara, och blir, tillgängligt för både regering
            och riksdag när det gäller att analysera problem inom området.
            Det har självfallet också enligt konventionen i uppgift att självt
            försöka hitta områden att analysera för förbättringar av de mänskliga
            rättigheterna.
          </note>
          <note>
            Institutet ska också utarbeta en årlig rapport om läget vad gäller
            mänskliga rättigheter. Det är viktigt att en sådan rapport verkligen
            är objektiv, inte präglad av sidoblickar eller politiska ambitioner
            utan faktiskt en objektiv beskrivning av situationen i vårt land
            när det gäller mänskliga rättigheter.
          </note>
          <note>
            Institutet bör relatera till Förenta nationerna, EU, Europarådet
            och domstolen där för att komma fram till vilka metoder som bäst
            fungerar när det gäller bevarandet av de mänskliga rättigheterna.
            Hur ska det göras effektivt?
          </note>
          <note>
            Jag noterade att en del ledamöter under diskussionen i KU – vi
            fick en belysning av detta alldeles nyss – uttryckte en oro för
            att institutet skulle ha rätt att uttrycka åsikter om folkrättsliga
            aspekter. Det har tyvärr påverkat konstitutionsutskottets betänkande
            på en punkt där vi från socialdemokratisk sida anser att vi inte
            kan hålla med om det som beslutades. Vi har alltså en reservation
            på den punkten.
          </note>
          <note>
            Vi tror att detta är en viktig punkt. Självklart ska all makt
            när det gäller beslut om våra ställningstaganden till folkrätten
            ligga hos riksdag och regering, och det framgår också väldigt
            tydligt i propositionen. Men att ett sådant här institut , när
            det skapas , inte skulle kunna analysera folkrättsliga aspekter
            vore enligt vår mening en meningslös munkavle och egentligen direkt
            olyckligt.
          </note>
          <note>
            En sådan begränsning skulle till exempel kunna tolkas som att
            institutet inte skulle kunna följa utvecklingen av arbetet för
            att säkerställa att FN-konventionen om rättigheter för personer
            med funktionshinder utvecklas effektivt och får genomslag. Detta
            är en väldigt viktig punkt och en som betonas starkt i propositionen.
          </note>
          <note>
            Redan det faktum att detta har kommit ut har i funktionshindersrörelsen
            väckt en viss förhoppning. När man nu tillsätter detta oberoende
            institut för att bevaka mänskliga rättigheter och för att hjälpa
            till att säkerställa att det blir en saklig diskussion om de frågor
            det gäller vore det väldigt olyckligt om vissa problem som faktiskt
            finns, till exempel när det gäller rättigheter för personer med
            funktionshinder, inte skulle kunna vara ett ämne för institutet
            att ta upp.
          </note>
          <note>
            Här hoppas jag att det kan ske en genomgång från de personer
            som stod bakom att detta blev någonting där man måste lägga fram
            reserva ­ tioner och att vi så långt möjligt kan fatta beslutet
            om detta enligt min mening mycket viktiga institut tillsammans,
            med en bred majoritet bakom beslutet. Det skulle stärka de mänskliga
            rättigheterna i vårt samhälle. Det skulle vara ett stöd för de
            organisationer som är specialister på exempelvis enskilda fall.
            Det skulle också vara en stimulans när det gäller utbildning och
            forskning på det här området. Det skulle professionalisera vårt
            arbete när det gäller mänskliga rättigheter i en tid då det finns
            tveksamheter vad gäller om vi verkligen tycker att frågan om mänskliga
            rättigheter är en viktig fråga.
          </note>
          <note>
            Anf. 129 MIKAEL STRANDMAN (SD):
          </note>
          <note>
            Fru talman! Svenska medborgare och andra som uppehåller sig i
            Sve ­ rige har ett gott rättsligt skydd, främst genom regeringsformens
            andra ka ­ pitel som handlar om de grundläggande fri- och rättigheterna
            men också genom den europeiska konventionen om skydd för de mänskliga
            rättighe ­ terna. Dessa viktiga rättigheter förverkligas bland
            annat genom bindande regler för svenska myndigheter men också
            genom allmänhetens möjlighet att fritt granska svenska makthavare
            och myndigheter genom handlings ­ offentlighet och yttrande- och
            pressfrihet.
          </note>
          <note>
            Svenskarna har dessutom genom bland annat Justitieombudsmannen
            och andra myndigheter tillgång till effektiva rättsmedel för att
            få sin röst hörd eller sin sak prövad.
          </note>
          <note>
            Allt som är bra kan emellertid såklart göras bättre. Arbetet
            med att inte bara efterleva de mänskliga rättigheterna utan att
            också upplysa och för ­ ankra dem i medborgarnas medvetande är
            viktigt. Genom den nu före ­ slagna lagen kommer ett institut
            för mänskliga rättigheter att införas. Före ­ gående talare har
            redan förklarat något om processen som lett hit och var ­ för
            Sverige behöver ett sådant institut. Jag avser därför i stället
            att säga något om hur institutet skulle kunna göras bättre.
          </note>
          <note>
            En sak har en majoritet i utskottet redan enats om, och det är
            att institutet inte, som regeringen har föreslagit, ska ha en
            lagstadgad rätt att föreslå för regeringen att Sveriges folkrättsliga
            åtaganden ska utvidgas inom området mänskliga rättigheter. Enligt
            svensk rättsordning tillkommer nämligen den rättigheten regeringen
            eller möjligen riksdagen.
          </note>
          <note>
            Institutet kommer självklart ändå att vara oförhindrat att uppmärksam
            ­ ma regeringen på frågor som rör skyddet av mänskliga rättigheter.
            Några frågor har tyvärr inte gått den väg som Sverigedemokraterna
            hade önskat. För att en sådan här typ av institut ska kunna fungera
            på bästa sätt är det viktigt att det betraktas av allmänheten
            som oberoende.
          </note>
          <note>
            Enligt regeringens förslag ska institutets rådgivande organ vara
            en av nomineringsinstanserna som regeringen tillfrågar när det
            är dags att utse ledamöter till institutets styrelse. Detta riskerar
            att leda till att ovidkommande lojalitetshänsyn tas i nomineringsarbetet.
          </note>
          <note>
            Ett annat problem är att det i förslaget inte finns något uttryckligt
            förbud mot att nominera en person som är tjänstgörande riksdagsledamot,
            statsråd eller anställd inom Regeringskansliet. Detta riskerar
            tyvärr att leda till att institutet börjar ägna sig åt partipolitiskt
            färgad opinionsbildning i stället för att ägna sig åt att informera
            och bidra till ökad medvetenhet om Sveriges åtaganden inom området
            för mänskliga rättigheter. Detta ställer sig Sverigedemokraterna
            inte bakom.
          </note>
          <note>
            Slutligen vill jag framföra att institutets oberoende roll hade
            kunnat bli än mer påtaglig om det hade tydliggjorts att den som
            sitter i institutets styrelse inte samtidigt kan tillhöra styrelsen
            för eller vara anställd i en civil ­ samhällesorganisation som
            har frågor om mänskliga rättigheter som sitt bevakningsområde.
            Ett oberoende institut bör som sagt inte kunna misstänkas gå privata
            organisationers enskilda ärenden.
          </note>
          <note>
            Fru talman! Jag inledde mitt anförande med att säga att allt
            som är bra kan göras bättre, och jag är säker på att detta inte
            är sista gången som detta institut är föremål för kammarens behandling.
          </note>
          <note>
            Anf. 130 JESSICA WETTERLING (V):
          </note>
          <note>
            Fru talman! Jag vill börja med att yrka bifall till reservation
            2.
          </note>
          <note>
            Sverige har ofta en ganska hög svansföring i frågor om mänskliga
            rättigheter. Vi vill gärna se och tro att vi är bäst i klassen.
            Vi kommer gärna med välmenande tips och råd men också ibland pekpinnar
            till andra länder som vi inte tycker har kommit lika långt. Det
            är ibland som att vi har stora skygglappar när det gäller vår
            egen historia.
          </note>
          <note>
            Faktum är att en del av vårt kulturarv är rasbiologi, tvångssterilisering
            ­ ar och diskriminering mot dem som på något sätt har stuckit
            ut från det som då uppfattades vara normen. Det är övergrepp och
            kränkningar, och i dag pågår ett arbete med flera olika sanningskommissioner
            för att kunna göra upp med denna historia. Det är bra.
          </note>
          <note>
            Men det är inte enbart i dåtid som Sverige har misslyckats med
            att respektera de mänskliga rättigheterna. Även i nutid har Sverige
            fått och får återkommande kritik från exempelvis FN. Vi misslyckas
            helt enkelt med att leva upp till det som vi har lovat att som
            land följa.
          </note>
          <note>
            Fru talman! De mänskliga rättigheterna gäller alla människor.
            Det är statens ansvar och skyldighet att respektera och skydda
            de mänskliga rättigheterna men också att se till att alla får
            ta del av de rättigheter som finns att åtnjuta.
          </note>
          <note>
            Vänsterpartiet har höga ambitioner för arbetet med frågor om
            mänskliga rättigheter. Det är viktigt för att garantera respekten
            för alla människors lika värde. Vi vet dessutom att ett samhälle
            som är tillgängligt, jämlikt och där ingen diskrimineras på grund
            av hur hen är eller vem hen tror på är ett bättre samhälle för
            alla.
          </note>
          <note>
            Vänsterpartiet står bakom regeringens förslag om ett institut
            för mänskliga rättigheter. Men det är bara början. Ett institut
            i sig kommer inte att kunna lösa allt. Det krävs mycket mer. Det
            krävs inte bara politisk vilja utan även resurser och medveten
            politik för att Sverige ska nå de åtaganden som vi har lovat att
            vi ska leva upp till.
          </note>
          <note>
            Redan i dag finns liknande instanser i andra länder som har gett
            ett positivt resultat. Det kommer också att göra att vi kommer
            kunna leva upp till Parisprinciperna, som redan har nämnts tidigare,
            som säger att det organ man inrättar ska vara oberoende och ha
            ett brett uppdrag. Det är också därför som vi anser att detta
            MR-institut bör inrättas som en ny , egen myndighet under regeringen.
            Dessutom föreslår utskottet vissa särlösningar, bland annat när
            det gäller institutets ledning, för att garantera oberoendet fullt
            ut.
          </note>
          <note>
            Fru talman! Som jag sa tidigare kommer detta inte att vara en
            snabb lösning. Det ska bli väldigt spännande att se hur denna
            nya och oberoende myndighet kommer att forma sitt uppdrag, och
            det kommer säkerligen att förändras över tid.
          </note>
          <note>
            Det finns hos vissa partier en del farhågor om att detta institut
            kommer att ta sig en alltför stor roll och gå utöver det som är
            uppdraget. Man är också orolig för att de som hamnar i institutets
            ledning ska vara exempelvis riksdagsledamöter. Jag vill dock klargöra
            att även om jag inte har samma farhågor delar jag och majoriteten
            i utskottet samma åsikt som regeringen när det gäller att det
            är angeläget att styrelseledamöter inte uppfattas som att de representerar
            olika intressen. Därför bör inte heller utsedda styrelseledamöter
            vara partipolitiskt aktiva.
          </note>
          <note>
            Jag vill också understryka att institutet , precis som alla andra
            myndigheter ska kunna lägga fram förslag till regeringen. Men
            oavsett vilka förslag som ges är det regeringen som bereder om
            internationella åtaganden bör utvidgas. Det är dessutom så att
            riksdagens godkännande krävs innan regeringen ingår vissa internationella
            överenskommelser. Jag delar därför inte denna farhåga som finns
            hos vissa partier.
          </note>
          <note>
            Jag vill också i kammaren klargöra en sak med anledning av att
            ledamoten Mikael Strandman tidigare sa att utskottet ställer sig
            bakom punkten i Liberalernas reservation som handlar om folkrättsliga
            engagemang. Det blir lite tekniskt krångligt att prata om falsk
            majoritet, som vi ibland slarvigt säger i vissa sammanhang. Det
            är trots allt så att förhållandena i utskotten när det gäller
            ledamöter inte alltid överensstämmer med hur kammarens majoritet
            ser ut. Det kan vara bra att veta att det finns en majoritet i
            riksdagens kammare för reservation 2, som jag yrkade bifall till
            tidigare.
          </note>
          <note>
            Jag upplever också att det finns ett stort och brett engagemang
            i utskottet för arbetet med mänskliga rättigheter. Jag känner
            själv att ju mer man arbetar med frågorna, desto mer ser man att
            det finns att arbeta med. Det är något som kanske aldrig kommer
            att ta slut. Jag är alltså övertygad om att det här institutet
            inte kommer att vara sysslolös t .
          </note>
          <note>
            Anf. 131 TINA ACKETOFT (L):
          </note>
          <note>
            Fru talman! Man känner sig numera som en kirurg på väg till operation
            när man med munskydd på går upp i talarstolen för att debattera.
            Men så blodigt ska det väl ändå inte bli.
          </note>
          <note>
            Fru talman! Liberalerna välkomnar att det äntligen finns ett
            förslag för att Sverige i likhet med andra länder ska få en oberoende
            nationell institu ­ tion för att främja säkerställandet av de
            mänskliga rättigheterna i landet. Det var faktiskt min liberala
            kollega, dåvarande statsrådet Ullenhag, som redan under alliansregeringens
            tid lade fram förslaget. Så länge har vi vänt på alla stenar och
            diskuterat och debatterat denna fråga.
          </note>
          <note>
            Det lagförslag som nu ligger på riksdagens bord är dock inte
            helt invändningsfritt. Därför pekar Liberalerna på de brister
            som återstår att justera. Men notera att vi är väldigt glada över
            att vi har kommit hit.
          </note>
          <note>
            Det viktigaste, som vi ser det, är att säkerställa institutets
            oberoende. Inom mediepolitiken har det tagits viktiga steg för
            att säkerställa att personer som har ledande politiska uppdrag
            inte samtidigt ska sitta på beslutspositioner där de kan utöva
            ägarstyrning över public service-medierna e l ler bevilja statligt
            ekonomiskt stöd till enskilda privata bolag. Till exempel kan
            inte aktiva politiker sitta i ägarstiftelsen för public service-medierna.
            Likaså har nomineringsprinciperna för mediestödsnämnden ändrats
            så att aktiva riksdagsledamöter inte kan ingå där.
          </note>
          <note>
            Motsvarande principer anser Liberalerna bör gälla också för institutets
            styrelse och råd. Det bör alltså i lagtexten finnas ett uttryckligt
            hinder mot att vara styrelseledamot eller ledamot i rådet samtidigt
            som man är tjänst ­ görande riksdagsledamot, statsråd eller anställd
            i Regeringskansliet – all t för att understryka oberoendet.
          </note>
          <note>
            Till institutet ska knytas ett råd med representanter från det
            civila samhället. För att ännu en gång tydliggöra institutets
            oberoende bör det även tydliggöras att den som sitter i institutets
            styrelse inte samtidigt kan tillhöra styrelsen för eller vara
            anställd i en civilsamhällesorganisation som har just MR-frågor
            som sitt bevakningsområde – igen för oberoendets skull.
          </note>
          <note>
            Enligt lagförslaget ska rådet utses av institutets styrelse.
            Rådet ska i sin tur vara en av de obligatoriska nomineringsinstanser
            som regeringen ska tillfråga när det är dags att utse ledamöter
            i styrelsen. Därmed menar vi att det bildas en olycklig cirkelmekanism
            där sammansättningen av rådet påverkar styrelsens sammansättning,
            som i sin tur är direkt styrande för vilka som får sitta i rådet.
            Detta är onekligen en mindre lyckad konstruktion som riskerar
            att bygga in lojalitetshänsyn i nomineringsarbetet.
          </note>
          <note>
            Det enklaste sättet att förebygga detta menar vi är att ta bort
            rådet från listan över instanser som ska tillfrågas inför beslut
            om nya styrelseledamöter. Inget hindrar givetvis att de organisationer
            som är representerade i rådet på egen hand kan ge regeringen namnförslag.
          </note>
          <note>
            Fru talman! För att människor ska kunna tillvarata sina individuella
            fri- och rättigheter krävs kunskap. Det är också nödvändigt för
            att det offentliga ska leva upp till sina folkrättsliga åtaganden
            på området mänskliga rättigheter. Liberalerna delar därför regeringens
            bedömning att institutet, inom ramen för sitt uppdrag, bland annat
            ska främja utbildning, forskning, kompetensutveckling, information
            och ökad medvetenhet om de mänskliga rättigheterna.
          </note>
          <note>
            Arbetet för att övertyga och försvara de mänskliga rättigheterna
            måste hela tiden fortsätta. Vi vet tydligt att varje ny generation
            behöver vinnas i fråga om dessa värderingar. Det är inget som
            vi får med modersmjölken. Det måste ständigt nötas in. Detta sker
            i det offentliga samtalet. I det arbetet har politiska partier
            liksom delar av civilsamhället och vem som helst som vi möter
            på gatan en viktig roll att fylla. Det är allas vår roll att fylla.
          </note>
          <note>
            Vi säger att myndigheter ska informera om och bidra till ökad
            medvetenhet om Sveriges åtaganden inom området mänskliga rättigheter.
            Där ­ emot ska det inte vara ett myndighetsuppdrag att bedriva
            ren opinionsbildning.
          </note>
          <note>
            Fru talman! Den kanske mest springande punkten i Liberalernas
            reser ­ vationer är att regeringen föreslår att det i lagen tas
            in en uttrycklig bestäm ­ melse om att institutet får föreslå
            för regeringen att Sveriges folkrättsliga åtaganden utvidgas inom
            MR-området. I likhet med flera remissinstanser delar Liberalerna
            inte denna bedömning.
          </note>
          <note>
            Som framgår av den föreslagna lagens portalparagraf ska institutet
            ha till uppgift att främja säkerställandet av de folkrättsliga
            åtaganden som Sverige de facto redan har ingått inom detta område.
            Vilka nya åtaganden Sverige skulle kunna ingå är en politisk fråga
            som bör bedömas på samma sätt som alltid vid eventuella anslutningar
            till nya folkrättsliga instrument, det vill säga genom en samlad
            beredning inom ramen för regeringens och riksdagens arbete. Att
            ge en myndighet, låt vara i institutsform, ett uttalat ansvar
            att väcka sådana förslag är principiellt olämpligt, anser Liberalerna.
          </note>
          <note>
            Notera att vi inte föreslår att institutet ska förbjudas att
            föreslå ny lagstiftning om det skulle behövas. Det hade varit
            ett märkligt och ganska ovanligt strängt krav på en myndighet
            som också ska granska och analyse ­ ra eventuella brister i regeringens
            hantering av de mänskliga rättigheterna om myndigheten inte fick
            lyfta upp eventuella konventioner som skulle kunna komplettera
            svensk lagstiftning. Vår kritik gäller att det är olämpligt att
            en myndighet ska ha i uppdrag att föreslå konkret lagtext utanför
            rådgivande syfte. Det är mer förenligt med svensk lag och Parisprinciperna
            att tillåta men inte kräva att myndigheten vid behov får föreslå
            ny lagstiftning i linje med övriga myndigheters befogenheter.
          </note>
          <note>
            En majoritet av utskottet – låt oss se vad som händer i kammaren
            – anser inte heller att regeringen på ett övertygande sätt har
            redovisat skäl som gör det nödvändigt att gå fram med det förslag
            som regeringen lägger fram, enligt Parisprinciperna. En majoritet
            i utskottet menar därför att den ­ na del av regeringens förslag
            bör avslås.
          </note>
          <note>
            I övrigt yrkar jag bifall till reservation 3 och 4.
          </note>
          <note>
            Anf. 132 CAMILLA HANSÉN (MP):
          </note>
          <note>
            Fru talman! ” Varje människas grundläggande rättigheter ska respekteras.
            I det internationella arbetet för mänskliga rättigheter och jämställdhet
            är det avgörande att värna rättsstatens principer. Mäns våld mot
            kvinnor, sexuella trakasserier och hedersförtryck ska bekämpas
            i Sverige och globalt. Rasism, främlingsfientlighet och hatbrott
            är oacceptabelt var det än uppstår. Du ska ha samma chans till
            ett bra liv oavsett funktionsförmåga, könsidentitet och könsuttryck,
            sexuell läggning, trosuppfattning, var du bor eller varifrån du
            kommer. Nationella minoriteters och urfolks rättighe ­ ter ska
            skyddas. ” Det gäller i Sverige och överallt i världen.
          </note>
          <note>
            Det här är från Miljöpartiets valmanifest. Efter den generella
            beskrivningen av hur vi ser på de frågorna har vi också ett vallöfte
            om att inrätta ” en oberoende institution för mänskliga rättigheter
            ”. Det är verkligen på tiden.
          </note>
          <note>
            Fru talman! Jag tror att det krävs två saker: att lyssna på omvärlden
            och att ha en gnutta mod. Jag kan lägga till en tredje. Det krävs
            också tålamod.
          </note>
          <note>
            Att lyssna på omvärlden handlar om att följa det internationella
            samfundets rekommendationer och ta till oss av kritiken mot att
            vi inte har haft ett oberoende institut för mänskliga rättigheter.
            Redan 1993 uppmanade FN:s generalförsamling medlemsländerna att
            inrätta institut för mänskliga rättigheter, och Sverige har återkommande
            fått rekommendationer om att vi bör göra det. År 2015 accepterade
            Sverige sådana rekommendationer inom ramen för FN:s allmänna råd
            för mänskliga rättigheter. Med inrättandet kan Sverige ansluta
            sig till sina grannländer Norge, Danmark och Finland som i dag
            har MR-institut i enlighet med Parisprinciperna.
          </note>
          <note>
            Det handlar också om en gnutta mod, för den som darrar på manschetten
            vågar inte rigga ett system som på riktigt utför en oberoende
            granskning av det arbete som man själv, ens parti eller en regering
            som det egna partiet är en del av utför. Det kräver mod att öppna
            upp för oberoende granskning.
          </note>
          <note>
            Moderaterna avslår hela förslaget, eftersom de inte vill ha institutet
            i en ny myndighet. Det är lite som att kasta ut barnet med badvattnet.
            Det är svårt att förstå hur oberoendet ska kunna garanteras om
            institutet ingår i en annan myndighet. Risken är att ett institut
            under en annan myndighet inte skulle godkännas av Ganhri, som
            är det ackrediteringsinstitut som bedömer vilken status ett svenskt
            MR-institut får.
          </note>
          <note>
            De organ som anses uppfylla Parisprinciperna fullt ut tilldelas
            A-status. Det betyder att man har rösträtt i Ganhri. En institution
            med A-status får också tillgång till FN-systemet, vilket innebär
            att den kan delta och uttala sig vid granskningar som genomförs
            av FN:s råd för mänskliga rättigheter och delta i möten med FN:s
            olika konventionsorgan. Så i princip säger Moderaterna nej till
            den här oberoende granskningen av hur en svensk regering lever
            upp till sina åtaganden vad gäller mänskliga rättigheter och riskerar
            att Sverige , av alla länder , inte når den högsta statusen för
            sitt institut för mänskliga rättigheter. Den risken är Miljöpartiet
            inte villig t att ta.
          </note>
          <note>
            Liberalerna, Centern och Sverigedemokraterna oroar sig för att
            institutet ska vara opinionsbildande och att frågorna politiseras.
            Om man menar att det blir en partipolitisk påverkan faller ansvaret
            tungt på oss politiker, bland annat oss här i riksdagen. Det är
            jätteviktigt att det inte blir partipolitik av det här. Men att
            sprida information och öka kunskap om mänskliga rättigheter är
            något man inte kan göra för mycket av.
          </note>
          <note>
            För oss i Miljöpartiet har det varit viktigt att institutet ska
            bli oberoende och tillräckligt slagkraftigt. De möjligheterna
            finns nu för institutet efter ­ som regeringens förslag utgår
            från Parisprinciperna, som beskriver vilka minimikrav som ska
            gälla för ett institut som detta.
          </note>
          <note>
            Det vi nu inrättar är en tung , faktabaserad myndighet med bred
            förankring i det civila samhället och med de politiska partierna
            på behörigt avstånd. Det regleras i lag att styrelsens ledamöter
            ska ha sakkunskap inom området mänskliga rättigheter och erfarenhet
            av kvalificerat arbete inom följande verksamhetsområden: det civila
            samhället, rättsväsen och advokatverksamhet samt forskning och
            högskoleutbildning.
          </note>
          <note>
            Syftet med institutet är att främja säkerställandet av de mänskliga
            rättigheterna i Sverige, som vi har åtagit oss att följa. Det
            handlar till exempel om våra grundlagar, Europakonventionen och
            andra konventioner på området mänskliga rättigheter. Det är sådant
            som redan gäller i Sverige i dag, men institutet ska bidra till
            att rättigheterna verkligen säkerställs. Det gäller exempelvis
            funktionsrättskonventionen.
          </note>
          <note>
            Det är därför viktigt att institutet, både i sak och för dess
            status, har den uttalade möjligheten att föreslå för regeringen
            att Sveriges folkrättsliga åtaganden utvidgas inom området mänskliga
            rättigheter. Det här motsätter sig en del av konstitutionsutskottet.
          </note>
          <note>
            Utskottet menar att även utan en sådan uttrycklig bestämmelse
            som föreslås i lagen skulle institutet vara oförhindrat att uppmärksamma
            regeringen på frågor som rör skyddet av mänskliga rättigheter.
            Jag tolkar KU-språket som att det här innebär att man tycker att
            institutet ändå ska kunna lägga fram dessa förslag men att det
            inte ska stå tydligt i lagstiftningen. Det här handlar dock inte
            bara om sakfrågan utan också om institutets status i andras ögon.
            Det ska uppfylla kriterierna för att erhålla den högsta statusen.
            Då är bedömningen att det krävs att institutets möjligheter att
            göra det uttryckligen är inskrivna, trots att alla myndigheter,
            i enlighet med vår förvaltningsmodell, kan lämna förslag inom
            sina områden. Precis som flera före mig har påpekat är det regering
            och riksdag som hanterar besluten om sådana åtaganden, i helt
            korrekt konstitutionell ordning.
          </note>
          <note>
            Fru talman! Det verkar ibland finnas en föreställning om att
            mänskliga rättigheter är något neutralt. Det är det inte. Det
            ska inte politiseras; det är av yttersta vikt att institutet är
            politiskt oberoende. Varje regering ska, oavsett färg, granskas
            lika noggrant. Det här får inte vara en partipolitisk fråga, och
            det kommer inte att bli det om de politiska partierna respekterar
            den oberoende granskningen.
          </note>
          <note>
            Mänskliga rättigheter däremot är i allra högsta grad en politisk
            fråga. Att stå upp för alla människors lika och okränkbara rättigheter
            är inte neu ­ tralt. Demokrati är heller inte neutralt. Det finns
            de som gör andra antagan ­ den och som vill att världen ska se
            ut på ett annat sätt. Att stå för demokrati och mänskliga rättigheter
            är kraftiga ställningstaganden för den värld vi vill se, och det
            är en tydlig markering mot vad vi inte vill se.
          </note>
          <note>
            Med det här yrkar jag bifall till reservation 2, och jag ser
            fram emot att se Sveriges institut för mänskliga rättigheter etableras.
          </note>
          <note>
            Anf. 133 TUVE SKÅNBERG (KD):
          </note>
          <note>
            Fru talman! Såvitt jag förstår är jag den siste talaren i ärendet
            KU33. Kristdemokraterna står ensamt bakom hela betänkandet. Därav
            blir det en uppgift för mig att försöka samla ihop det hela och
            stå för en majoritetsuppfattning. Om den sedan håller i voteringen
            vet vi inte, men det här är åtminstone majoritetsuppfattningen
            i KU. Jag yrkar därför bifall till förslaget i betänkandet, sådant
            det föreligger.
          </note>
          <note>
            Denna fråga har en lång historia, och den har stötts och blötts
            men inte därför att de olika partierna har olika mening om att
            de mänskliga rättigheterna är mycket viktiga. Konstitutionsutskottets
            uppdrag är att värna de mänskliga rättigheterna. Det är vårt gemensamma
            uppdrag. Men hur skulle ett oberoende institut se ut och hur skulle
            det utformas? Detta har vi stött och blött i flera år.
          </note>
          <note>
            Nu har dock KU gjort en beställning till regeringen, och efter
            laga tid har regeringen nu kommit med ett förslag i form av en
            proposition. Denna har KU tittat på, och med något undantag ställer
            sig alla partier bakom idén om ett oberoende institut. Men vi
            är mer eller mindre oroliga för att det skulle kunna politiseras.
            Därför välkomnar jag det som nu har framförts från, tror jag,
            alla partiers KU-ledamöter, det vill säga att det inte ska politiseras
            utan vara helt oberoende.
          </note>
          <note>
            Bakgrunden är naturligtvis att vi alla vill uppfylla kraven för
            Parisprinciperna, och vi finner att detta institut är en viktig
            väg dit. Vi vill att Sve ­ rige ska ha A-status och tycker att
            något annat inte tillkommer Sverige. Det här är en väg för att
            söka detta.
          </note>
          <note>
            Vilken är den majoritetsuppfattning som KU lägger på riksdagens
            bord att avgöra? Regeringen förslår i propositionen att en ny
            oberoende myndighet, Institutet för mänskliga rättigheter, inrättas.
            Förslaget i den nya lagen, lagen om Institutet för mänskliga rättigheter,
            omfattar bestämmelser om institutets uppgifter, institutets ledning
            och hur den ska utses samt institutets organisation i övrigt.
            KU välkomnar att en institution inrättas med uppdraget att främja
            säkerställandet av mänskliga rättigheter i Sverige. KU ställer
            sig bakom förslaget om vilka källor som ska tjäna som utgångspunkt
            vid utförandet av uppdraget, bland annat folkrättsligt bindande
            förpliktelser inom området mänskliga rättigheter.
          </note>
          <note>
            Det finns skäl att upprepa utskottets tidigare uttalande om att
            en utgångspunkt för att värna mänskliga rättigheter i Sverige
            är att detta ska ske inom ramen för den svenska konstitutionella
            ordningen. Det är de svenska lagarna – och de kan innehålla normer
            från internationella konventioner och överenskommelser – som ska
            tillämpas och tolkas.
          </note>
          <note>
            Om internationella konventioner eller politiska överenskommelser
            tillämpas direkt kringgås de nationella demokratiska processerna.
            KU anser att detta på sikt kan försvaga riksdagens ställning på
            de aktuella områdena och leda till att såväl nationella som internationella
            normers långsiktiga legitimitet äventyras. Det vill vi inte.
          </note>
          <note>
            Regeringen föreslår nu att institutet inrättas som en ny myndighet
            un ­ der regeringen. För att säkerställa att institutet får en
            oberoende ställning i förhållande till regeringen bör, som regeringen
            föreslår, institutets uppgif ­ ter och ledning samt vissa grundläggande
            frågor om institutets organisa ­ tion och arbetssätt regleras
            i lag. Lagregleringen innebär att regeringen inte har möjlighet
            att styra institutets uppgifter och arbete i den utsträckning
            som normalt gäller för myndigheter under regeringen.
          </note>
          <note>
            Institutet ska ledas av en styrelse. Vid institutet ska det också
            finnas ett rådgivande organ – ett råd – som utses av styrelsen.
          </note>
          <note>
            Utskottet anser att det är av avgörande betydelse för myndighetens
            trovärdighet att den är, och uppfattas vara, oberoende. Verksamheten
            ska styras och bedrivas utifrån ett allmänt intresse. Det är angeläget
            att styrelseledamöterna uppfyller högt ställda krav på oberoende
            och integritet samt att de inte representerar, eller uppfattas
            representera, några särintressen.
          </note>
          <note>
            KU delar regeringens uppfattning att styrelseledamöterna inte
            bör utses bland personer som är partipolitiskt aktiva. Detta innebär
            till exempel att riksdagsledamöter, statsråd och statssekreterare
            inte kommer att utses till styrelseledamöter.
          </note>
          <note>
            För att stärka institutets oberoende bör styrelsen, som regeringen
            framhåller, ha en bred sammansättning med erfarenhet från skilda
            verksamhetsområden. I styrelsen ska det finnas ledamöter med sakkunskap
            inom området mänskliga rättigheter och erfarenhet av kvalificerat
            arbete inom tre verksamhetsområden: det civila samhället, rättsväsendet
            och advokatverksamheten samt forskningen och högskoleutbildningen.
          </note>
          <note>
            När det gäller själva nomineringsförfarandet föreslår regeringen
            att förslagen till styrelseledamöter ska hämtas in från aktörer
            som har en fri ­ stående roll i förhållande till regeringen och
            som har ett stort förtroende i samhället. Dessa aktörer bör ha
            en god kännedom om de verksamhets ­ områden som har betydelse
            för institutets verksamhet.
          </note>
          <note>
            Mot denna bakgrund föreslår regeringen att förslag ska inhämtas
            från institutets råd, Sveriges advokatsamfund samt universiteten
            och högskolorna.
          </note>
          <note>
            Här noterar KU att regeringen inte är bunden av nomineringsförslagen
            och att även andra aktörer kan lämna förslag på ledamöter. KU
            delar dock regeringens uppfattning att styrelseledamöterna normalt
            bör hämtas från kretsen av de nominerade. Styrelsens oberoende
            är nära förknippat med att regeringen i första hand utser nominerade
            ledamöter.
          </note>
          <note>
            Under alla förhållanden är det emellertid angeläget att styrelseledamöterna
            uppfyller högt ställda krav på oberoende och integritet. Samma
            krav på sakkunskap inom området mänskliga rättigheter och erfarenhet
            av kvalificerat arbete inom något av de tre verksamhetsområden
            som jag nämnde bör gälla även om det utses en styrelseledamot
            som inte har nominerats av de utpekade aktörerna.
          </note>
          <note>
            För att stärka institutets oberoende föreslås vidare att styrelsen
            får besluta om anställningen som chef för myndigheten. Anställningstiden
            bör dessutom preciseras i lag. Den som varit ledamot i styrelsen
            eller anställd som direktör får inte utses till ledamot eller
            chef för myndigheten tidigare än fem år efter att uppdraget eller
            anställningen upphört.
          </note>
          <note>
            Det är KU:s mening att även rådet bör ha en bred sammansättning
            och att formerna för rådets arbete bör bestämmas av styrelsen.
            Rådets ledamöter bör, som framhålls i propositionen, utses på
            grund av att de har relevanta kunskaper och erfarenheter.
          </note>
          <note>
            För att enskilda ska kunna reagera vid brister i rättighetsskyddet
            och utkräva sina rättigheter måste de ha kunskap om de mänskliga
            rättigheterna. I institutets uppdrag ska därför ingå att främja
            utbildning, forskning, kompetensutveckling, information och ökad
            medvetenhet om mänskliga rättigheter.
          </note>
          <note>
            KU vill i detta sammanhang påminna om att det för all offentlig
            verksamhet finns krav på att iaktta opartiskhet och saklighet
            i verksamheten, och dessa krav kommer även att gälla för institutet.
            Informationen till allmänheten måste således alltid vara saklig
            och opartisk.
          </note>
          <note>
            KU har tidigare påpekat detta och framhållit att det är av största
            vikt att myndigheternas information präglas av god förvaltningssed.
            Det innebär bland annat att en försiktighetsprincip bör iakttas
            vid valet av form för opinionsbildande verksamhet. Kravet på denna
            form kan innebära att vissa uttryck som vid informationsgivning
            skulle ha varit önskvärda från ett rent kommunikationsperspektiv
            får träda tillbaka för kravet på en allsidig belysning av en fråga
            som motsvarar dess komplexitet.
          </note>
          <note>
            Därmed, fru talman, yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15 .)
          </note>
          <note>
            § 11 Verksamheten i Europeiska unionen under 2020
          </note>
          <note>
            Utrikesutskottets betänkande 2020/21:UU10
          </note>
          <note>
            Verksamheten i Europeiska unionen under 2020 (skr. 2020/21:115)
          </note>
          <note>
            föredrogs.
          </note>
          <note>
            Anf. 134 KENNETH G FORSLUND (S):
          </note>
          <note>
            Fru talman! Till att börja med vill jag yrka bifall till de två
            reservationer som Socialdemokraterna är med på i detta betänkande:
            nummer 14 och nummer 15. I övrigt yrkar jag bifall till förslaget
            i utskottets betänkande.
          </note>
          <note>
            I dag debatterar vi utskottets betänkande nummer 10. Det har
            samma nummer varje år. Detta är det betänkande som handlar om
            verksamheten i Europeiska unionen. Utgångspunkten är den EU-skrivelse
            som regeringen, här representerad av Hans Dahlgren, varje år ger
            till riksdagen. Denna skrivelse redovisar verksamheten och Sveriges
            agerande i EU under det gång ­ na året.
          </note>
          <note>
            Jag vet av erfarenhet att debatten många gånger halkar iväg till
            att inte handla om det som varit utan om det som möjligen komma
            skall.
          </note>
          <note>
            Glädjande är trots allt att debatten om vad vi har för vägval
            i EU är en debatt där det finns en stark majoritet för att inom
            ramen för EU stå upp för grundläggande demokratiska värden, rättsstatens
            principer och de mänskliga rättigheterna samt verka för svenska
            intressen.
          </note>
          <note>
            Skrivelsen är en omfattande text. Den beskriver ett synnerligen
            händelserikt år – vi kan ärligt säga att EU har haft både lyckade
            och mindre lyckade dagar. Pandemin har naturligtvis satt sina
            spår även i EU:s verksamhet, och tidvis har det varit frustrerande
            att sammanhållningen och gemenskapen inte alltid har varit så
            bra som vi skulle vilja.
          </note>
          <note>
            Covidpandemin har onekligen utmanat unionens sammanhållning.
            Den har skördat många offer och fått EU-länder att visa både goda
            och dåliga sidor i sina kontakter med varandra. Men EU är starkare
            efter denna covidepidemi; det är jag helt övertygad om. Ur de
            svårigheter som varit under det gångna året har det fötts en ny
            beslutsamhet och en ny insikt om att vägen framåt inte är att
            agera enskilt utan att agera tillsammans.
          </note>
          <note>
            EU har nu en återhämtningsplan och en långtidsbudget som visar
            att EU klarar att ta sig samman när det verkligen behövs. Jag
            är helt övertygad om att vi i slutändan går stärkta ur den här
            krissituationen.
          </note>
          <note>
            Naturligtvis har brexit, Storbritanniens utträde ur EU, präglat
            det här året. Det har varit en lång och i vissa stycken plågsam
            resa både för EU och för Storbritannien. Nu är det viktiga att
            vi ser en väg framåt, tillsammans, med en ny relation mellan de
            kvarvarande EU-staterna och EU å ena sidan och Storbritannien
            å andra sidan. Våra gamla vänner är fortsatt våra vänner om än
            nu i ett nytt samarbetsformat.
          </note>
          <note>
            Statsrådet Hans Dahlgren kommer att delta i debatten senare.
            Jag är alldeles övertygad om att han kommer att ge en mer övergripande
            bild. Det är därför som jag fokuserar på de två reservationer
            som vi socialdemokrater står bakom i detta betänkande. De reservationerna
            har att göra med EU:s sanktionslagstiftning mot allvarliga kränkningar
            av och brott mot de mänskliga rättigheterna. Det är det som ofta
            i dessa sammanhang kallas för Magnitskijlagstiftning.
          </note>
          <note>
            Den ena reservationen bygger på att det finns en majoritet som
            vill utöka Magnitskijsanktionerna, som EU har beslutat om, med
            ytterligare element, såsom penningtvätt och korruption. Det är
            inget fel i sig att lägga till detta. Men i EU-sammanhang är detta
            en ny lagstiftning och ett nytt sätt att arbeta, och det har varit
            en lång process för att komma så här långt. Vi socialdemokrater
            tycker att det är lite konstigt att börja ändra i dessa EU-regler
            när de precis har börjat gälla och när de väldigt nyss har börjat
            tillämpas.
          </note>
          <note>
            Det kloka vore att utvärdera hur de fungerar och att sedan fundera
            över hur man kan utveckla reglerna vidare. Det var ganska tuffa
            diskussioner för att komma så långt som vi nu har kommit inom
            EU. Jag tycker att det är lite förhastat att riva upp alltihop
            och försöka omförhandla. Men regeringen har, såvitt jag förstår,
            påbörjat ett arbete i rådsarbetsgrupper. Där har man från regeringens
            sida lyft denna möjlighet för framtiden – om jag har förstått
            det rätt. Det är alltså inte uteslutet. Det handlar i hög grad
            om tidpunkten och strategin för att komma framåt.
          </note>
          <note>
            Den andra reservationen som vi är en del av handlar också om
            sank ­ tionsreglerna. I den reservationen pekar vi på vad vi tror
            är väsentligt för att sanktioner ska fungera. Sanktioner är väsentligt
            starkare och effektivare om vi gör dem tillsammans med andra länder.
            Det är nämligen så att en majoritet i utskottet tycker att Sverige
            skulle kunna ha egna sanktioner. Jag tror tyvärr inte att de skulle
            bli särskilt effektiva, även om de skulle kunna vara välmotiverade.
          </note>
          <note>
            Jag tror att det är problematiskt om EU börjar dela upp sig och
            inte har gemensamma beslut om sanktioner. Det kommer att vara
            svårt för enskilda länder som inför sanktioner mot andra länder.
            Det kommer nämligen mot ­ åtgärder och motsanktioner, och de kommer
            de länder som enskilt har in ­ fört sanktioner att vara väldigt
            sårbara för. Det gäller naturligtvis även Sve ­ rige.
          </note>
          <note>
            Det blir inte heller samma styrka i sanktioner som är införda
            av ett land eller några få länder. Om EU gemensamt kommer överens
            om sanktioner är det en väldig styrka. EU är en av världens absolut
            största samlade eko ­ nomier och ett av världens största handelsområden.
            Det är klart att sanktio ­ ner från EU:s sida känns – var så säker!
          </note>
          <note>
            Fru talman! Det förvånar mig, avslutningsvis, att de borgerliga
            partierna och framför allt Moderaterna vill gå ifrån tanken om
            gemensamma EU-sanktioner. Moderaterna brukar ju ofta i dessa debatter
            – vi kommer säkert att få höra det även i den här debatten – säga
            att EU-arbetet ska prioriteras upp, att Sverige verkligen ska
            tillhöra EU:s kärna och att EU ska vara den centrala arenan för
            svensk utrikes- och säkerhetspolitik. Det är inget fel i de ambitionerna.
            Jag tycker att vi uppfyller dem väl redan i dag. Men moderater,
            som tycks ha en idé om hur vi ska kunna uppfylla dem ännu bättre,
            är enligt mitt sätt att se inte riktigt konsekventa när de vill
            gå en väg med enskilda nationella sanktioner. Det rimmar illa
            med den övriga moderata EU-politiken.
          </note>
          <note>
            Anf. 135 HANS ROTHENBERG (M):
          </note>
          <note>
            Fru talman! Att blicka bakåt är första steget mot att blicka
            framåt. Samarbetet mellan EU:s medlemsstater har prövats hårt
            under coronakrisen det gångna året, med stängda gränser och sociala
            och ekonomiska utmaningar. Samtidigt har EU:s förmåga att säkerställa
            den inre marknadens funktionssätt och att upprätthålla fria varuflöden
            under krisen varit avgörande för svensk handel med omvärlden.
          </note>
          <note>
            EU är ett samarbete för demokratier, där Sveriges röst ska vara
            tydlig och stark för att rättsstatens principer ska respekteras
            i hela EU. Detta är avgörande för att EU i utrikespolitiken på
            ett trovärdigt sätt ska kunna driva på för mänskliga fri- och
            rättigheter.
          </note>
          <note>
            Medlemsstater med regeringar som försöker urholka demokratin
            och rättsstaten ska mötas av tydliga konsekvenser genom rättsliga
            påföljder, suspenderad rösträtt i ministerrådet, eller genom att
            EU-medel inte betalas ut. Därför ska Sverige fortsätta att fullt
            ut stödja de pågående så kallade artikel 7-förfarandena, som kan
            leda till att rösträtten i EU dras in för de aktuella länderna
            om inte situationen förändras till det bättre.
          </note>
          <note>
            Fru talman! Även när det gäller EU:s vidare utvidgning är det
            fundamentalt att värna om den liberala demokratin och rättsstatens
            principer. Det har vi lärt oss inte bara under det gångna året
            utan också tidigare år. Det är någonting vi måste ha med oss framöver.
          </note>
          <note>
            I dagsläget lever Turkiet inte längre upp till EU:s rättmätiga
            förväntningar i en utvidgningsprocess, varför det inte är meningsfullt
            att fortsätta medlemskapsförhandlingarna, vilka sedan ett par
            år tillbaka i praktiken inte förs. Däremot bör EU fortsätta att
            stödja det civila samhället, människorättsförsvarare och journalister
            i Turkiet, samt värna turkiska studenters tillträde till europeiska
            universitet.
          </note>
          <note>
            Samtidigt som utvecklingen när det gäller EU:s grundläggande
            värden tyvärr går åt fel håll i flera av medlemsländerna pågår
            anslutningsprocesser på västra Balkan. EU:s inre problem är en
            signal att vara uppmärksam på då nya kandidatländer kan bli aktuella
            för medlemskap i unionen. Den skärpta granskningen av befintliga
            medlemsstater behöver också utvecklas i anslutningsförhandlingarna
            med kandidatländerna.
          </note>
          <note>
            Fru talman! EU är Sveriges viktigaste utrikespolitiska plattform.
            Det blir särskilt uppenbart när det säkerhetspolitiska läget präglas
            av ökade spänningar såväl längs EU:s östliga gräns som i Medelhavsområdet.
          </note>
          <note>
            Dagens krav på enhällighet vid beslut inom EU:s utrikes- och
            säkerhetspolitik omöjliggör dessvärre ett effektivt europeiskt
            agerande, då enskilda medlemsstater kan blockera beslut. Det blir
            särskilt problematiskt när fientligt inställda stater försöker
            binda upp enskilda EU-medlemsstater i en beroendeställning för
            att öka sitt strategiska inflytande på den europeiska kontinenten.
            En övergång till kvalificerad majoritet i beslutsfattande om utrikes-
            och säkerhetspolitiken skulle därför påtagligt stärka EU:s förmåga
            att agera på den internationella scenen.
          </note>
          <note>
            EU:s fördjupade försvarssamarbete har potential att stärka de
            enskilda medlemsstaternas försvarsförmåga och unionens samlade
            förmåga att hantera ett försämrat omvärldsläge. Och ett effektivt
            samarbete mellan EU och Nato är avgörande för att hantera det
            försämrade säkerhetspolitiska läget i Europas närhet.
          </note>
          <note>
            De förändringar som har skett i vår omvärld är att USA nu har
            fått en annan inriktning på sin politik och att Storbritannien
            har lämnat Europeiska unionen. Vi har två länder som vi behöver
            förhålla oss till som nära vänner.
          </note>
          <note>
            Vi moderater menar att de här globala utmaningarna ska mötas
            genom ett fördjupat transatlantiskt samarbete, vilket utifrån
            rådande världsordning är både logiskt och verkningsfullt. Storbritannien,
            Norge och USA bör ha en särställning givet dessa länders viktiga
            bidrag till Europas säker ­ het, inte minst vad gäller hybridhot,
            strategisk kommunikation och cybersäkerhet.
          </note>
          <note>
            Fru talman! Sverige ska också stå upp för samarbetet inom det
            östliga partnerskapet, inte minst genom att dra erfarenhet av
            det som har hänt i Ukraina. Vi ska vara ett starkt stöd för deras
            reformprocess och europeiska närmanden.
          </note>
          <note>
            De senaste årets tragiska utveckling i Belarus visar på behovet
            av att EU agerar kraftfullt när auktoritära ledare i närområdet
            begår brott mot den egna befolkningen. De åtgärder som vidtagits
            mot regimen i Belarus måste vara uthålliga samtidigt som EU:s
            stöd till försvarare av demokrati och mänskliga rättigheter ska
            vara funktionellt.
          </note>
          <note>
            EU måste ha förmågan att sätta press även på den ryska regimen
            att ändra sitt utrikespolitiska agerande. Det präglas av hänsynslöshet
            och brott mot grundläggande folkrättsliga principer. Att säga
            namnet Aleksej Naval ­ nyj räcker som sammanfattning.
          </note>
          <note>
            Sverige måste också tydligt värna om en samlad europeisk hållning
            i Rysslandspolitiken och att nuvarande principer för politiken
            ligger fast över tid. Det är centralt för svenskt intresse att
            gasledningsprojektet Nord Stream 2 mellan Ryssland och Tyskland,
            som vi har diskuterat under det gångna året, stoppas. Därför måste
            regeringen göra ytterligare ansträngningar för att minska EU:s
            beroende av rysk gas.
          </note>
          <note>
            Det är också av högsta vikt att EU har en gemensam hållning gentemot
            Kina, helst samstämmig med likasinnade länder såsom Australien,
            Kanada, Storbritannien och USA.
          </note>
          <note>
            Kinas politiska utveckling och agerande mot omvärlden präglas
            av brott mot mänskliga rättigheter och folkrätten och av avsteg
            från interna ­ tionella åtaganden. Kinas agerande i Europa visar
            en påtaglig ambition att splittra EU:s medlemsstater genom ekonomiska
            påtryckningar. Om en ­ skil ­ da medlemsstater blir alltmer beroende
            av Kina och dess investeringar finns risk för att det blir svårare
            att enas om ett EU-gemensamt agerande. Vi har sett detta och vill
            inte se det igen.
          </note>
          <note>
            Sverige ska därför vara drivande för att EU solidariskt motverkar
            påtryckningar från Kina mot enskilda medlemsstater.
          </note>
          <note>
            Denna tydlighet har dessvärre brustit vad gäller utvecklingen
            i Hongkong, där dess självstyrande ställning slagits i spillror
            av Fastlandskinas agerande i Hongkong.
          </note>
          <note>
            Fru talman! EU är också världens största biståndsgivare och ger
            över 50 miljarder euro om året för att motverka fattigdom och
            skynda på den globala utvecklingen.
          </note>
          <note>
            Klimatfrågan är en global angelägenhet, och EU är den viktigaste
            internationella arenan för Sveriges klimatsamarbeten. Vi anser
            att Sverige med sin trovärdighet i biståndsfrågor bör verka för
            att EU prioriterar klimatbistånd i den gemensamma biståndspolitiken.
          </note>
          <note>
            För Moderaternas del är det vidare självklart att beslut om att
            införa nya egna medel ska kräva enhällighet i rådet. Det säkrar
            Sveriges och riksdagens inflytande och befogenhet över skattefrågorna.
          </note>
          <note>
            Vad EU mer bör göra är att fokusera på att fördjupa den inre
            marknaden och driva på för mer välståndsskapande frihandel. Den
            inre marknaden är en ovärderlig tillgång i en alltmer oförutsägbar
            värld.
          </note>
          <note>
            Fru talman! Avslutningsvis: Efterfrågan på elektricitet kommer
            att öka dramatiskt i takt med att industrier och transporter elektrifieras.
            EU har som mål att 32 procent av energiförsörjningen ska komma
            från förnybara källor år 2030. Detta menar vi moderater är för
            lågt. Begränsningen till förnybara energikällor exkluderar dessutom
            kärnkraft, vilken behövs för att säkra såväl effektbehoven som
            stabiliteten i elsystemen.
          </note>
          <note>
            Fru talman! Man kan säga mycket om det gångna året, och den exposé
            jag nu gjort skulle jag gärna vilja stämma av om ett år igen då
            vi ser vad EU egentligen borde göra och vi kan få anledning att
            se om EU har kraften att gå vidare.
          </note>
          <note>
            Jag yrkar bifall till reservation 1 men står givetvis bakom samtliga
            våra reservationer och särskilda yttranden.
          </note>
          <note>
            Anf. 136 LUDVIG ASPLING (SD):
          </note>
          <note>
            Fru talman! Det är trevligt att vara tillbaka bland utrikesutskottets
            ledamöter.
          </note>
          <note>
            Det har ju hänt enormt mycket inom Europeiska unionen under året.
            Att gå igenom alla frågor som är av vikt för vårt parti är av
            tidsskäl inte möjligt, så jag kommer därför att hålla mig till
            ett par saker som är extra aktuella just nu.
          </note>
          <note>
            Jag yrka bifall till reservation nummer 2 som uttrycker vår ståndpunkt
            på ett mer allmänt plan. Men vi står i vanlig ordning givetvis
            bakom alla våra reservationer.
          </note>
          <note>
            Fru talman! Den så kallade coronafonden tillsammans med den sociala
            pelaren innebär att spelreglerna för det europeiska samarbetet
            ritats om i grunden medan den svenska regeringen har förhållit
            sig passiv eller agerat rakt emot det svenska intresset.
          </note>
          <note>
            Resultatet är en europeisk byråkrati som slukar alltmer resurser
            till allt mindre nytta och som på ett både oförsiktigt och klåfingrigt
            sätt vill detaljreglera frågor som utgör kärnan i det svenska
            välfärdsbygget och det svenska samhället och som flagrant och
            utan att blinka b r yter mot sitt eget regelverk.
          </note>
          <note>
            För det första är det viktigt att understryka att den så kallade
            coronafonden inte materiellt sett har något med pandemin i sig
            att göra. Fonden är egentligen ytterligare ett i en lång rad försök
            att hålla liv i unionens mest dyrköpta prestigeprojekt, nämligen
            den gemensamma valutan.
          </note>
          <note>
            Eurosamarbetet, som det fungerar i dag, låser fast vissa medlemsstater
            i en närmast hopplös situation. Utan en egen valuta som gör industrin
            konkurrenskraftig kan vissa medlemsstater helt enkelt inte konkurrera
            med framför allt Tyskland, och denna situation har gjorts ännu
            värre genom Kinas statsstödda exportsektor.
          </note>
          <note>
            Unionens ekonomiska medicin, så kallad interndevalvering, har
            fått enorma och i vissa fall rent humanitära konsekvenser samtidigt
            som den inte haft den avsedda effekten på de drabbade medlemsstaternas
            konkurrenskraft.
          </note>
          <note>
            Redan innan pandemin visste vi med hundra procents säkerhet att
            vissa medlemsstater är extremt känsliga vid en extern chock mot
            eurosamarbetet. Det kände vi till, för det var precis det som
            hände 2008.
          </note>
          <note>
            När pandemin nu är ett faktum är det återigen samma länder med
            sam ­ ma ohållbara statsskulder, samma korrupta institutioner
            och samma kroniska oförmåga att hantera sin egen ekonomi som håller
            resten av unionen som gisslan.
          </note>
          <note>
            Fru talman! Lösningen på problemet är givetvis inte ännu fler
            lån. Det vet vi redan i dag. För vad ska vi göra i nästa kris
            om tio år om vi då bara börjat betala av de lån vi i dag tar upp?
            Det vi då kommer att få höra, om vi har turen att fortfarande
            ha väljarnas förtroende, är att allt som behövs är ytterligare
            ett lånepaket som bara är lite, lite större än det förra.
          </note>
          <note>
            Detta är dock ingen permanent lösning. Det som behövs är att
            eurosamarbetet avslutas. Det är den enda hållbara lösningen på
            detta problem. Ju mer pengar vi i dag investerar i systemet, desto
            mer pengar kommer vi att förlora när det oundvikliga sker.
          </note>
          <note>
            Fru talman! Hur ska dessa pengar spenderas? Ett viktigt område
            är den så kallade sociala pelaren, som vi nyligen fick en plan
            för implementering för i och med Portodeklarationen och det meddelande
            som kom i mars.
          </note>
          <note>
            Utgångspunkten för den sociala pelaren och Portodeklarationen
            är i och för sig sann. Pandemin har ju drabbat olika länder olika
            och olika grupper inom länder olika. De som spenderar dagarna
            med att läsa eller skriva rapporter eller räkna på siffror och
            som får sin lön från större företag eller till exempel Sveriges
            riksdag har klarat sig relativt väl , medan de som jobbar inom
            besöksnäring eller småföretag har drabbats betydligt hårdare.
            Situationen är naturligtvis ännu svårare för personer som redan
            har en svagare anknytning till arbetsmarknaden, det vill säga
            långtidsarbetslösa, nyanlända och personer som är lite yngre.
          </note>
          <note>
            Frågan är hur vi hjälper dessa och framför allt hur långt de
            svenska skattebetalarnas ansvar och unionens befogenheter sträcker
            sig. Det är vad detta handlar om. Det resonemang som regeringen
            för är ungefär som följande : Alla samhällsproblem kopplade till
            social- eller arbetsmarknadspolitik är betjänta av ingripanden
            på EU-nivå. Om något är bra för samhället i teorin är det också
            bra att EU tar någon form av ansvar.
          </note>
          <note>
            Sammanfattat är det så regeringen ser på frågan. Det är en rejäl
            förskjutning från vad som är den traditionella svenska inställningen,
            där regeringsföreträdare i alla fall gjorde något slags läpparnas
            bekännelse om vikten av subsidiaritet och budgetrestriktivitet.
          </note>
          <note>
            Vi håller naturligtvis inte med regeringen i den här inställningen.
            Vi tycker att den sociala pelaren är en bro för mycket. Den hotar
            balansen mellan medlemsstaterna och EU:s befogenheter och därmed
            unionens sammanhållning och framtid. Vi vet att just kompetensfördelningen
            och budgeten var avgörande frågor när Storbritannien valde att
            lämna unionen, men det är en läxa som många verkar ha svårt att
            lära sig.
          </note>
          <note>
            Antalet initiativ som nämns i meddelandet från mars om handlingsplaner
            för implementering av den sociala pelaren är alldeles för stort
            för att ta upp i ett anförande, men jag kan nämna några av rubrikerna:
            arbetsmarknadspolitik, minimilöner, social trygghet, barnomsorg,
            arbetslöshetsförmåner, pension, hälso- och sjukvård, bostäder
            och sist, men inte minst, väsentliga tjänster, vilket inkluderar
            vatten, sanitet, energi, transporter, finansiella tjänster, digital
            kommunikation med mera. Det finns alltså få begränsningar.
          </note>
          <note>
            För att genomföra visionen planerar kommissionen ett antal rättsakter
            och ännu fler handlingsplaner och strategier. Syftet med de senare
            är naturligtvis att kratta manegen för ytterligare rättsakter
            och finansiering. Man märker att de mjukare metoderna inte leder
            dit man vill.
          </note>
          <note>
            Kostnaden är svår att beräkna. Kommissionen har inte redovisat
            någon samlad budget, men det huvudsakliga instrumentet är Europeiska
            social ­ fonden, som just nu uppgår till ungefär 1 000 miljarder
            kronor. Vi kan nog räkna med att det bara är en början. Jag vill
            också påpeka att redan nu, alltså innan coronafonden har tagits
            i bruk, pratar Europaparlamentets talman om att fonden ska bli
            permanent. Vi ser alla vartåt detta barkar, men av någon anledning
            är det bara vårt parti som vågar sätta ned foten och säga nej.
          </note>
          <note>
            Fru talman! Rättsstatens principer återkommer som ett mantra
            när regeringen söker stöd för sina positioner i EU-nämnden. Och
            det är absolut inget fel med det – i och för sig. Vissa medlemsstater
            har utan tvivel problem vad gäller rättsstatlighet, vilket till
            stor del, tror jag, är ett arv från järnridåns dagar där korruption,
            nepotism och avsaknad av respekt för mänskliga rättigheter var
            regel snarare än undantag.
          </note>
          <note>
            Regeringen begår dock ett antal misstag i hur man hanterar frågan.
            För det första målar man upp problemet som en rent partipolitisk
            fråga. För det andra försäkrar man sig inte om att EU:s egna institutioner
            faktiskt föregår med gott exempel.
          </note>
          <note>
            Sveriges regering pekar alltid ut två länder när rättsstatens
            principer kommer upp på dagordningen, nämligen Polen och Ungern.
            Det finns definitivt brister vad gäller rättsstatlighet i dessa
            länder. Det är jag helt enig om. Men det man inte nämner är ett
            par andra relevanta fakta.
          </note>
          <note>
            Låt mig ge exempel. Om man använder The Economists demokrati
            ­ index, alltså andra institutioner som mäter demokrati och rättsstatlighet,
            är dessa två länder inte de värsta syndarna i unionen utan det
            är Kroatien och Rumänien. Båda de länderna leds av liberala partier,
            vilket också är anled ­ ningen till att de systematiskt undslipper
            kritiken från både kommissionen och Sveriges regering.
          </note>
          <note>
            Vidare var rättstatligheten i Polen och Ungern knappast bättre
            när de ssa länder leddes av vänsterpartier för inte så jättelänge
            sedan. De problem som finns sitter mer eller mindre i väggarna
            i institutionerna, och de kommer inte att bli bättre när väl de
            nuvarande regeringarna i de två länderna lämnar sina poster. Det
            kommer ju att hända vid något tillfälle.
          </note>
          <note>
            Den socialdemokratiska sidan i Europa är knappast fri från fläckar.
            De har sina egna stjärnskott, som tidigare vice premiärministern
            Liviu Drag ­ nea , som har pekats ut av landets egen polis som
            en maffialedare, flerfal digt dömd ekobrottsling, som satt kvar
            till för inte så länge sedan.
          </note>
          <note>
            Ytterligare ett problem i hur frågan hanteras är kommissionens
            egen syn på fördraget och vilka befogenheter som det delegerar
            till unionen. Det finns en hel del man kan säga om detta, till
            exempel att Lissabonfördraget uttryckligen stadgar att EU inte
            ska ta upp egna lån, vilket man ändå gör så fort man tycker att
            det behövs. Så finns det finanspolitiska ramverket, stabilitets-
            och tillväxtpakten, vilket sätter gränser för medlemsstaternas,
            eurostaternas, statsskulder. Detta är något man i en tyst överenskommelse
            har ignorerat med kommissionens goda minne. De excessive deficit
            procedures som har inletts har inte lett någonstans.
          </note>
          <note>
            Det kanske mest flagranta övertrampet av unionens egna regler
            är naturligtvis förslaget om lagstadgade minimilöner som just
            nu förhandlas av rådet. Artikel 153 i fördraget förbjuder uttryckligen
            unionen att lagstifta om löner. Regeringens ståndpunkt är också
            att ett lagförslag som skapar rättigheter för enskilda på politikområdet
            inte är förenligt med fördraget. Där är vi självklart helt eniga.
            Det är omöjligt att läsa fördraget på något annat sätt.
          </note>
          <note>
            Men fakta är ändå fakta. Ett förslag ligger på bordet. Kommissionen
            har kommit överens om att de anser att förslaget är i enlighet
            med EU ‑ rätten. Det kommer kanske att röstas igenom i rådet.
            Om det röstas igenom i rådet kommer det definitivt att gå igenom
            i parlamentet. Om lagstiftningsakten antas kan vi nästan räkna
            med att Court of Justice of the European Union kommer att upprätthålla
            bestämmelserna. Domstolen kommer att godkänna rättsakten – om
            den antas.
          </note>
          <note>
            Har kommissionen, den institution som kallar sig fördragets väktare,
            någon som helst trovärdighet när den pratar om rättsstatlighet,
            när man på område efter område ignorerar sitt eget regelverk?
            Jag låter den frågan hänga i luften.
          </note>
          <note>
            Anf. 137 KERSTIN LUNDGREN (C):
          </note>
          <note>
            Fru talman! EU är Sveriges viktigaste utrikespolitiska arena.
            EU är vår hemmaplan för fred och utveckling. Det här är ett betänkande
            från riksdagen som vi nu behandlar utifrån regeringens skrivelse.
            Ett antal av riksdagens utskott har varit med och yttrat sig över
            utvecklingen under 2020 så som den har beskrivits av regeringen.
          </note>
          <note>
            2020 var året då brexit hände. År 2020 har väl framför allt präglats
            av covid-19 och blivit covid-19-pandemins år. Men båda har visat
            på behovet av samarbete och hur alternativet icke-samarbete ser
            ut. Det må vara vaccinfrågor, varuflöden eller annat. 2020 har
            också varit ett år som har visat nationalismens faror med stängda
            gränser för varor, tjänster och människor.
          </note>
          <note>
            Är det så vi vill ha det, fru talman? Centerpartiets svar är:
            Nej, så är inte EU tänkt, och så vill vi inte se EU utvecklas.
          </note>
          <note>
            EU är dock den struktur som fanns på plats och som trots utmaningarna
            kunde användas för att lösa knutar och kriser så att vi faktiskt
            kunde hjälpa varandra framåt och hjälpa oss alla att få vaccin
            – vaccin som är godkända så att människor inte ska behöva tveka
            inför dem.
          </note>
          <note>
            Fru talman! 2020 var också ett år som siktade framåt. Klimathotet
            är globalt och känner inga gränser. Det går inte att stoppa med
            aldrig så höga murar, som någon kanske tänker sig, och det är
            inget som kan hänvisas till andra länder. Det gäller oss alla.
            Det är globalt.
          </note>
          <note>
            EU är en avgörande kraft för resultat. EU har visat det tidigare,
            och EU måste visa det på nytt. Andra ser och förväntar sig att
            EU ska göra skillnad för att få till en grön och hållbar återstart
            efter pandemin men också ta lead i en global klimatomställning.
          </note>
          <note>
            Här är det viktigt att varje medlemsstat faktiskt tar sitt ansvar.
            Nån ­ annanismen, som är ett vanligt fenomen, ska inte gälla här.
            Det är inte en väg framåt. Visst, vi har olika förutsättningar,
            men det är viktigt att vi alla utifrån våra förutsättningar gör
            ambitiösa insatser. Vi kan inte gömma oss bakom andra, för om
            det blir utvecklingen kommer det att bidra till att undergräva
            EU:s trovärdighet och leda till att vi går bakåt i stället för
            fram ­ åt.
          </note>
          <note>
            Centerpartiet vill se en ambitiös EU-politik på klimatområdet.
            Vi vill att regeringen ska verka för att EU ska minska utsläppen
            av växthusgaser med minst 60 procent till 2030. Jag yrkar därför
            bifall till reservation 29 under punkt 9.
          </note>
          <note>
            Fru talman! EU är som jag sa både Sveriges hemmaplan och vår
            viktigaste utrikespolitiska arena. 2020 var också året då budgeten
            antogs och återstartsfonden formades – kompromisser i båda fallen
            och inte som vi ville, men så är vi ju vana att ha det.
          </note>
          <note>
            Här är det viktigt att grunden för EU – demokrati, mänskliga
            rättigheter och en fungerande rättsstat – har tydliggjorts. Vi
            vill inte se att vi är med och finansierar att EU:s värden undermineras,
            vare sig av Rysslands eller Kinas försök till destabilisering
            eller av enskilda länders arbete för att i nationalkonservativ
            riktning slå mot de liberala värden som EU bygger på. Det må vara
            Ungern eller Polen eller något annat land.
          </note>
          <note>
            Vi har sett inskränkningar under pandemin i flera länder. Det
            är viktigt att vi är uppmärksamma på dem och ser till att de inte
            lever kvar, för då bidrar vi till att ge legitimitet till Ungerns
            och Polens och andra länders agerande.
          </note>
          <note>
            Demokratilåset är viktigt och måste användas. Det är självklart
            för oss att kommissionens årliga oberoende rapport måste leda
            till resultat.
          </note>
          <note>
            EU:s utrikes- och säkerhetspolitik är viktig för Sverige. Vi
            vill se en stärkt roll för EU, för våra värden, och vi vill se
            att den blir trovärdig.
          </note>
          <note>
            Det här året, 2020, var inte det bästa året. Det har redan sagts.
            Att det tog sådan tid innan EU kunde samla sig från att bara fördöma
            med ord till att också agera i handling efter det förfuskade valet
            i Belarus och Luka ­ sjenkos övergrepp mot den egna befolkningen
            var illa. Det var inte en höjdpunkt för EU:s utrikespolitik och
            inte heller för säkerhetspolitiken.
          </note>
          <note>
            Det här har lett oss till slutsatser på flera plan, tror jag,
            och i flera partier. Från vår sida är vi glada att utskottet har
            kunnat samla sig för att markera i den här delen, för vi vet att
            andra har sett och lärt och försöker hävda att det är skillnad
            på EU:s ord och EU:s handling och att man inte behöver bry sig
            så mycket om ord när man ser att handling inte gäller. Det må
            vara Kina eller Ryssland eller andra.
          </note>
          <note>
            Vi har sett kemvapenattacker även på EU-mark. För vår del är
            det solklart att det måste mötas med klarspråk och handling.
          </note>
          <note>
            I det sammanhanget är det också viktigt att markera vikten av
            att EU för trovärdighetens skull återuppbygger en nära relation
            med Nordamerika, med USA och Kanada.
          </note>
          <note>
            Jag noterar i den rapport om utvecklingen i Europa och EU som
            kom i min mejl i dag att bilden av Ryssland och Kina är alltför
            rosig bland invånarna i många länder. Man har lyckats bidra till
            att skapa och sätta en annan verklighetsbild än den som till exempel
            vi här i Sverige ser, och det måste leda till agerande.
          </note>
          <note>
            Fru talman! Avslutningsvis vill jag understryka värdet av att
            vi har Magnitskijsanktioner som ska breddas när det gäller frågan
            om systema ­ tisk korruption och penningtvätt. Även nationellt
            vill vi se det. Här kan jag bara påminna om att vi har länder
            som är mindre än Sverige som har gått före och som visar att man
            kan göra skillnad också med nationella sank ­ tioner. De är modiga,
            kanske modigare än Sverige. Vi vill inte att de ska vara ensamma.
            Vi vill bygga gemensamma möjligheter med dem.
          </note>
          <note>
            Det handlar också om det östliga partnerskapet. Det är oerhört
            viktigt för oss i Sverige att vi tar det vidare. Vi är beredda
            att titta på hur vi ska förhålla oss till Belarus efter vad som
            har hänt. Ska det suspenderas? Men det är lika viktigt att vi
            är väldigt tydliga med medlemskapsperspektivet när det gäller
            Ukraina och andra länder och att gå vidare med Nordmake ­ donien
            och Albanien. Om vi inte gör det visar vi att vi inte är en pålitlig
            kraft för demokrati och mänskliga rättigheter i vårt nära grannskap,
            och det är en säkerhets- och utrikespolitisk risk för Sverige
            och för EU.
          </note>
          <note>
            Anf. 138 HÅKAN SVENNELING (V):
          </note>
          <note>
            Fru talman! År 2020 var ett år av pandemi. De direkta och indirekta
            konsekvenserna av pandemin har slagit hårt mot Sverige, mot Europa
            och mot världen. Allt tyder på att dessa konsekvenser kommer att
            bli långdragna och öka ojämlikheten och klyftorna globalt. Vi
            ser redan nu hur fattigdomen ökar, allra allvarligast bland flickor
            och kvinnor och i andra förtryckta grupper.
          </note>
          <note>
            Dessvärre sker en utveckling inom Europa som inte antas lösa
            dessa problem utan snarare kommer att förvärra dem. De konservativa
            och natio ­ nalistiska länderna blir allt fler och allt aggressivare
            i sin förtryckande politik och retorik. Även EU drivs med i sådana
            strömningar, med mer fokus på att skydda EU:s yttre gräns än på
            att arbeta för jämlikhet.
          </note>
          <note>
            Många människor i världen befinner sig på flykt från förtryck,
            fattigdom, krig och förföljelse. Kriget i Syrien har skördat många
            liv, och under 2020 var över 13 miljoner människor på flykt, enligt
            FN:s flyktingorgan UNHCR. De flesta av flyktingarna är kvar i
            Syrien eller befinner sig i något av grannländerna. Ungefär 1
            miljon har flytt till EU-länder. Just nu befinner sig cirka 4
            miljoner flyktingar i Turkiet, och där är situationen för dessa
            människor väldigt svår.
          </note>
          <note>
            Vänsterpartiet anser att det är de som är på flykt som ska skyddas,
            tillsammans med asylrätten och rättsstaten – inte EU:s yttre gräns.
            Vi bör gemensamt ta ansvar genom att skapa en human flyktingpolitik
            med lagliga vägar in i Europa.
          </note>
          <note>
            Europa har aldrig varit så rikt och samtidigt så ojämlikt. Ojämlikheten
            mellan dem som har och dem som inte har breder ut sig såväl inom
            länder som mellan länder i Europa. EU:s svar på finanskrisen var
            ännu mer av den högerpolitik som hade skapat krisen. Banker räddades
            , medan kostnaden fick bäras av oss andra. Den växande ojämlikheten
            har skapat en grogrund för de nationalister och rasister som vill
            inskränka vår demokrati. Med högerns hjälp tar de makten i Europa
            genom en retorik och en politik som sparkar nedåt.
          </note>
          <note>
            Vänsterpartiet vill se ett nytt europeiskt samarbete som sätter
            människor och klimat före marknadsintressen. En verklig motkraft
            mot de nyliberala och rasistiska krafterna i Europa kommer från
            vänster. Vi lever i en allvarlig tid, men det finns också mycket
            hopp. Vänsterpartiet driver, tillsammans med andra vänsterpartier
            i Europa, på för ett samarbete för social rättvisa, jämställdhet
            och en kraftfull miljö- och klimatpolitik.
          </note>
          <note>
            På det utrikespolitiska området vill vi se en mer självständig
            svensk röst i debatten, som inte alltid väntar in vad EU-kommissionen,
            Frankrike eller Tyskland har sagt innan man uttalar sig. En självständig
            röst kan också ha större påverkan på vår omvärld.
          </note>
          <note>
            Vänsterpartiet vet att jämlika samhällen ger större frihet och
            mer möjligheter till alla människor. Samhällen som är mer jämlika
            är också bättre på att lösa samhällsutmaningar som patriarkatet,
            klimatförändringen, rasismen eller en otillräcklig välfärd i pandemins
            spår. Att vara EU-kritiker är en förutsättning för att förändra
            dagens EU.
          </note>
          <note>
            Fru talman! EU:s gräns- och kustbevakningsbyrå Frontex har anklagats
            för att ha stoppat båtar från Turkiet till Grekland för att hindra
            eventuella asylsökande att nå EU. Detta skulle vara olagligt enligt
            internationell rätt. Frontex har fått kritik från bland annat
            FN:s flyktingorgan för att i sin årsrapport inte ha redovisat
            eventuell våldsanvändning genom så kallade pushbacks till havs.
          </note>
          <note>
            Frontex har gått från att vara en väldigt liten myndighet vid
            sidan om EU-samarbetet till att bli EU:s största myndighet, utan
            fungerade styrning. Budgeten har ökat explosionsartat, och nu
            ska Frontex få permanent egen personal. Planen är att styrkan
            som i år uppgår till 6 500 personer ska öka till 10 000 om ett
            antal år.
          </note>
          <note>
            Frontex är en myndighet som inte styrs av EU-kommissionen utan
            i stället av en managing board med representanter från medlemsstater
            och kommissionen. På sistone har kritiken mot Frontex varit massiv.
            EU:s re ­ visionsrätt, som granskar EU:s budget och styrning,
            har sågat myndigheten vid fotknölarna. Europaparlamentet har vägrat
            att bevilja Frontex ansvars ­ frihet. Men än så länge är det tyst
            från den svenska regeringen, trots att den ansvariga kommissionären
            är socialdemokraten Ylva Johansson – eller kanske just därför.
          </note>
          <note>
            Mot bakgrund av de allvarliga anklagelser som riktats mot Frontex
            och den bristande trovärdigheten i Frontex egna utredningar anser
            jag att Sverige bör verka för att EU ska tillsätta en oberoende
            utredning av huruvida Frontex har brutit mot internationell rätt.
            Tills vidare bör Sverige pausa sitt deltagande i Frontex till
            dess att man har fått ordning på sitt hus.
          </note>
          <note>
            Efter pandemins utbrott blev 2020 mycket av en jakt för att få
            fram vaccin. Ett intensivt och imponerande arbete ledde till att
            vaccin kunde testas, godkännas och tas fram på mindre än ett år.
            Den största anledningen till att vaccinet kunde utvecklas så snabbt
            var offentliga subventioner, tillsammans med att regeringar ingick
            avtal med läkemedelsföretag om att köpa ett visst antal doser,
            vilket garanterade företagens vinster. Mäktiga ledare inom EU,
            såsom Macron och Merkel, gick ut och sa att vaccinet skulle bli
            en global kollektiv nyttighet som alla världen över skulle ha
            rätt till.
          </note>
          <note>
            Tyvärr lever de politiska besluten inom EU inte upp till dessa
            ambitio ­ ner. Covax är det enda internationella åtagande som
            EU stöder för att distribuera vaccin globalt. Det säger sig fokusera
            på att fördela vaccin rättvist, men i huvudsak är det genom höginkomstländernas
            donationer som vaccin nu kan distribueras till låg- och medelinkomstländer.
          </note>
          <note>
            Hittills har Covax varit gravt underfinansierat även om EU i
            förhållan ­ de till andra har ställt upp. Det är svårt att påstå
            att Covax har inneburit att vaccin har fördelats rättvist. Den
            rikaste delen av världen har kommit en bra bit i vaccineringen,
            spelar fotbolls-EM och anordnar andra arrangemang, och har beställt
            doser som vida överstiger behoven.
          </note>
          <note>
            Vänsterpartiet stöder Indiens och Sydafrikas förslag inom WHO,
            Världshälsoorganisationen, att lyfta patentet för vaccin mot covid-19
            under pandemin för att fler än några få läkemedelsföretag ska
            ha möjlighet att producera vaccin. EU, USA och Storbritannien
            har stretat emot att patentet skulle upphävas, innan den amerikanska
            administrationen svängde och även EU öppnade för att byta fot.
            I dag debatteras frågan i Europaparlamentet.
          </note>
          <note>
            Regeringen har än så länge varit motvalls och även på EU-nivå
            tillhört dem som varit det i högst grad. Regeringen bör i stället
            verka för att EU ska rösta för ett upphävande av patentet på vaccin
            mot covid-19 inom Världshälsoorganisationen.
          </note>
          <note>
            Israels framgångar i vaccineringen mot covid-19 har varit världsled
            ­ ande när det gäller dess egen befolkning och bosättare i de
            palestinska områdena. Däremot har palestinierna inte åtnjutit
            någon av dessa framgångar. Israel bryter därigenom mot den fjärde
            Genèvekonventionens artikel 56 om en ockupationsmakts plikt att
            garantera hälsovård och medicin till den civila befolkningen inom
            ett ockuperat område, i detta fall Västbanken. Sverige bör verka
            för att EU kräver att Israel tar sitt ansvar för vaccin även till
            civilbefolkningen på Västbanken, främst palestinier.
          </note>
          <note>
            Fru talman! Under Erdoğans styre har utvecklingen i Turkiet tagit
            tydliga steg i fel riktning. Sedan det misslyckade kuppförsöket
            sommaren 2016 har inskränkningarna av demokratiska fri- och rättigheter
            ökat ytterligare. Massarresteringar och begränsningar av yttrandefriheten
            har varit återkommande, och tusentals människor blev arresterade
            och åtalade under 2020.
          </note>
          <note>
            Vänsterpartiet har länge kritiserat utvecklingen i Turkiet och
            uppmanat Sverige och EU att agera kraftigare. EU har inte vågat
            agera mot Turkiet av rädsla för att Erdoğan ska säga upp det skamliga
            avtal som hindrar flyktingar från att ta sig från Turkiet till
            Europa. Under 2020 blev problemen med avtalet alltmer uppenbara.
            När den turkiska regimen hotade att skicka samtliga landets flyktingar
            till gränsen mot Grekland reagerade EU genom att till varje pris
            hålla människor på flykt borta från Europa.
          </note>
          <note>
            EU:s kritik mot Turkiet är fortfarande försiktig, och flyktingarna
            hamnar i kläm i ett stormaktsspel mellan EU och Turkiet. Det är
            hög tid för EU att säga upp avtalet och tydligt agera mot förtrycket
            av oppositionella och inskränkningar i grundläggande fri- och
            rättigheter i Turkiet.
          </note>
          <note>
            I dagsläget är det uppenbart att Turkiet inte uppfyller de krav
            på demokratiska och mänskliga rättigheter som ställs på de länder
            som vill bli medlemmar i EU. Regeringen bör därför verka för att
            förhandlingarna med Turkiet om ett medlemskap ska frysas och att
            alla förmåner i förmedlemskapsprogrammet omedelbart ska dras in.
          </note>
          <note>
            Med detta, fru talman, vill jag yrka bifall till reservation
            32 om Fron ­ tex, men vi står givetvis bakom även våra övriga
            sju reservationer.
          </note>
          <note>
            Anf. 139 LARS ADAKTUSSON (KD):
          </note>
          <note>
            Fru talman! Låt mig inleda med att yrka bifall till reservation
            24, samtidigt som vi naturligtvis står bakom samtliga KD-reservationer.
          </note>
          <note>
            Det är ett både viktigt och händelserikt år som ligger bakom
            oss i det europeiska samarbetet, som vi diskuterar och debatterar
            i dag. Att förhind ­ ra spridning av covid-19 och hantera konsekvenserna
            av den globala pandemin har haft högsta prioritet. I detta arbete
            uppvisade EU-samarbetet till en början betydande brister, som
            tidigare har påpekats här i debatten. Stängda gränser, begränsad
            rörlighet och stoppade leveranser av sjukvårdsutrustning visade
            på dålig samordning och oenighet.
          </note>
          <note>
            Pandemin är en extraordinär händelse, med politiska påfrestningar
            som i grunden prövar hållfastheten och sammanhållningen i Europeiska
            unio ­ nen. Lyckligtvis klarar EU påfrestningar. Samarbetet mellan
            medlemsländerna fungerar i dag. Viktiga gemensamma insatser och
            åtgärder är på plats. Väsentliga initiativ har tagits när det
            gäller gemensam upphandling av vaccin och vaccinering av EU:s
            medborgare.
          </note>
          <note>
            Samtidigt måste vi nu inom Europeiska unionen dra slutsatser
            för framtiden, till exempel när det gäller en effektivare och
            mer utbyggd krisberedskap och, inte minst, förbättrade möjligheter
            att upprätthålla den fria rörligheten.
          </note>
          <note>
            Fru talman! Vid sidan av pandemibekämpningen togs viktiga initiativ
            under året för att skärpa unionens klimatarbete. Kommissionen
            har presenterat förslag till en klimatlag för EU, ett slags övergripande
            ramverk för unionens omställning till klimatneutralitet. Till
            detta kommer att Europeiska rådet enats om att skärpa EU:s utsläppsmål
            till minus 55 procent till 2030, vilket naturligtvis är oerhört
            viktigt.
          </note>
          <note>
            I juli nådde Europeiska rådet en överenskommelse om EU:s fleråriga
            budget för perioden 2021–2027. Även den ekonomiska återhämtningsplanen
            som ska bidra i hanteringen av pandemins ekonomiska och sociala
            konsekvenser har antagits. I överenskommelsen finns den förordning
            som innebär att utbetalningen av EU-stöd villkoras med att medlemsländerna
            respekterar grundläggande principer på rättsstatsområdet. Kristdemokra
            ­ terna välkomnar detta, samtidigt som vi poängterar att återhämtningsfonden
            inte får bygga på passivt mottagande av bidrag.
          </note>
          <note>
            När det gäller långtidsbudgeten har Kristdemokraterna hela tiden
            varit tydliga med att effektiviseringar, omprövningar och omprioriteringar
            i budgeten är nödvändiga. Även om detta nu inte tillämpas i den
            omfattning som vi hade önskat och hoppats kommer kraftigt höjda
            medlemsavgifter och EU-skatt inte att vara vägen framåt i Europasamarbetet,
            som vi ser det.
          </note>
          <note>
            Fru talman! Det är faktiskt glädjande att Europeiska unionen,
            även under pandemiåret 2020, har levererat viktiga politiska förslag
            på en rad områden, och här har jag bara nämnt ett litet fåtal.
          </note>
          <note>
            I grunden bygger EU-samarbetet på solidaritet, att den som har
            räcker ut en hjälpande hand till den som inte har. Som varma Europavänner
            vär ­ nar Kristdemokraterna detta. Vi värnar samhörigheten och
            gemensamhet ­ en, och vi inser att utan god vilja och kompromisser
            finns det inget Europa ­ samarbete.
          </note>
          <note>
            När EU fick Nobels fredspris 2012 framhölls att EU har omformat
            Europa från en krigets till en fredens kontinent. Det finns skäl
            att påminna om EU:s historiska betydelse, inte minst i tider som
            dessa när människovärdet förringas, när islamism och antisemitism
            hotar det öppna samhället och när den liberala demokratin ifrågasätts.
          </note>
          <note>
            Europapolitik handlar i grunden om ideologi och värderingar.
            För Kristdemokraterna innebär det att vi lyfter fram betydelsen
            av personlig frihet i kombination med socialt ansvarstagande och
            solidaritet med de mest utsatta, med andra ord den människosyn
            som i decennier utgjort fundamentet i den europeiska värdegemenskapen.
          </note>
          <note>
            Fru talman! Detta är centralt även i relationer och kontakter
            med omvärlden. Oavsett om det gäller kriget i Syrien, autokratierna
            i Ryssland och Belarus, det makthungriga Kina eller den globala
            förföljelsen av kristna har EU en möjlighet att göra skillnad.
          </note>
          <note>
            Kristdemokraterna arbetar för ett EU som talar med en röst i
            utrikespolitiken och prioriterar mänskliga rättigheter. Därför
            välkomnar vi en större andel majoritetsbeslut i utrikespolitiken.
            Vi tror att det är viktigt och nödvändigt för framtiden.
          </note>
          <note>
            Vi står bakom en breddning av en europeisk Magnitskijlagstiftning,
            och vi stöder och verkar för en utvidgning av EU med länderna
            på västra Balkan.
          </note>
          <note>
            Det är ett starkt, effektivt och solidariskt EU-samarbete som
            vi behöver och som är centralt för de kommande åren – ett sammanhållet
            och nära samarbete med respekt för olikheter.
          </note>
          <note>
            Anf. 140 FREDRIK MALM (L):
          </note>
          <note>
            Fru talman! Vi har den här debatten varje år i riksdagen om verksamheten
            i Europeiska unionen, och den blir i huvudsak tillbakablickande.
            Det är en sorts verksamhetsberättelse. Alla som suttit i en styrelse
            någon gång och har varit på ett årsmöte vet att man diskuterar
            verksamhetsberättelsen, och det är det som vi gör nu i kammaren.
          </note>
          <note>
            Det har varit ett rätt jobbigt år för Europeiska unionen och
            för oss alla som européer, inte minst med pandemin och hela brexitprocessen,
            som ledde till att Storbritannien nu har lämnat Europeiska unionen,
            men även situationen i ett av våra grannländer.
          </note>
          <note>
            Att ta ett plan från Arlanda flygplats till flygplatsen i Minsk
            i Belarus, vilket man inte kan göra just nu när den är stängd
            men vanligtvis, tar bara ungefär en och en halv timme. I Belarus
            slås människor fullständigt sönder och samman. Efter det riggade
            valet förra hösten har uppemot 35 000 människor arresterats. Man
            har valt ut dissidenter och mer eller mindre knuffat in dem i
            grannlandet Polen från Belarus sida. Det är ohyggliga övergrepp,
            tortyr och nattliga räder mot kritiker. Hela den belarusiska ledningen
            för demokratirörelsen befinner sig i dag i praktiken i Warszawa
            och Vilnius, där man försöker skapa någon sorts parallell struktur
            till regimen i Minsk.
          </note>
          <note>
            Det har inte varit någon hemlighet för någon hur det har sett
            ut i Bela ­ rus. Lukasjenkos regim har varit intakt i flera årtionden,
            sedan mitten av 90-talet ungefär, men det har exploderat nu.
          </note>
          <note>
            Varför tar jag upp det här, fru talman? Jo, jag gör det därför
            att jag är väldigt besviken. Jag är besviken på att det är så
            många makthavare i Europeiska unionen som inte visar sin solidaritet
            med Belarus. Jag är besviken på att frågan inte behandlas tillräckligt
            uttömmande i våra medier. Jag är besviken på att det görs för
            lite.
          </note>
          <note>
            Det är med väldigt stor sorg som man ser hur människorna på en
            av de platser där demokratiseringen aldrig tog fart efter kalla
            kriget i dag är så utlämnade som de är. Jag skulle vilja se en
            betydligt tydligare och mer resolut respons från Europeiska unionens
            sida och även från den svenska regeringens sida, att man mycket
            tydligare markerar för Alexander Lukasjenko att han har gått way
            förbi alla gränser, passerat alla gränser, och är en skrupelfri,
            illegitim tyrann just nu och att Belarus befolkning förtjänar
            någonting annat.
          </note>
          <note>
            Fru talman! Jag vill också yrka bifall till Liberalernas reservation
            25 under punkt 7, så jag inte glömmer bort att göra det. Det är
            en bredare reservation från Liberalerna som hanterar frågor om
            Ryssland, Kina och även Belarus.
          </note>
          <note>
            Fru talman! Europasamarbetet har gått igenom en svår tid med
            olika sorters kriser. Vi hade flyktingkrisen 2015, dessförinnan
            den ekonomiska krisen till följd av att den amerikanska bolånemarknaden
            kraschade, sedan Greklandskrisen, olika effekter av eurosamarbetet,
            den kris som vi är inne i nu till följd av covid-19-pandemin och
            så vidare.
          </note>
          <note>
            Alla de där kriserna leder i stort sett alltid till samma sak,
            nämligen att när man kommer ut i andra änden av tunneln har det
            formats nya mekanismer, fonder, organ, institutioner och så vidare.
            Det är bankunioner och olika typer av långsiktiga stödpaket. Det
            kan vara ett gemensamt asylpaket, som förhoppningsvis kommer i
            mål om några år.
          </note>
          <note>
            Jag tror att det är väldigt farligt och oroväckande om Sverige
            som ett ganska litet land rätt långt ut i Europas periferi rent
            geografiskt inte befinner sig i kärnan av Europasamarbetet, för
            när de här förändringarna sker riskerar Sverige till slut att
            stå utanför både euron, bankunionen, åklagarsamarbete och mycket
            annat. Det är viktigt för vårt land att befinna sig i kärnan av
            det europeiska samarbetet, och för Liberalernas del är det självklart
            att Sverige ska vara en mycket, mycket aktiv aktör inom Europasamarbetet.
          </note>
          <note>
            Det här visar också de olika prövningar som Europeiska unionen
            har genomgått tidigare, inte minst flyktingkrisen och finanskrisen.
            Europasamarbetet måste fördjupas om vi ska klara av att hantera
            de mycket stora utmaningar vi står inför.
          </note>
          <note>
            Utsläppen stannar liksom inte vid en nationsgräns. De blåser
            vidare, även om en del tycks tro att de kan stoppas, att man kan
            ställa sig med en sorts hårtork och mota tillbaka utsläppen. Det
            går inte. Det vet vi alla. Utsläppen är globala och regionala.
          </note>
          <note>
            På samma sätt har vi handelsflöden och gemensamma marknader.
            Vi har fri rörlighet inom Schengenområdet. Vi har en brottslighet
            som är gränsöverskridande. Vi har migrationsflöden som självklart
            är gränsöverskridande. Allt detta visar på att den enskilda nationalstaten
            i Europa inte är förmögen att hantera alla de här sakerna ensam.
          </note>
          <note>
            Det är därför vi behöver Europeiska unionen, och precis som Kristdemokraterna
            förtjänstfullt påpekade är Europasamarbetet i sitt grundfundament
            ett fredsprojekt efter allt det som fascisterna, kommunisterna
            och nazisterna förstörde i Europa. De förstörde hela vår kontinent,
            och Europasamarbetet växte fram i askan, spillrorna och skärvorna
            av det som fanns. Nu handlar det om ett mycket mer fördjupat politiskt
            samarbete som har gått mycket längre.
          </note>
          <note>
            Särskilt på migrationsområdet, fru talman, visar det här på nödvändigheten
            av ett fördjupat Europasamarbete. Vi har Schengenområdet med fri
            rörlighet, och man förstärker det yttre gränsskyddet med Frontex,
            vilket också är nödvändigt. Men en väldigt viktig komponent finns
            inte på plats, och det är ju det gemensamma ansvarstagandet.
          </note>
          <note>
            Det finns länder i Europa, som Sverige, Tyskland och några länder
            till, som tar ett väldigt stort ansvar. Vi har även ett antal
            medlemsstater som praktiskt taget inte tar något ansvar alls.
          </note>
          <note>
            För sju åtta år sedan hade vi en diskussion här i kammaren om
            alla kommuner i Sverige skulle ta emot nyanlända. För Liberalernas
            del var det rätt viktigt och självklart. Vi tycker inte att vissa
            kommuner ska kunna smita undan ansvaret att bygga upp en apparat
            för att klara integration och etablering. På samma sätt borde
            det vara på Europanivå. Alla Europas medlemsstater borde solidariskt
            ställa upp och vara beredda att ta det här ansvaret för att kunna
            hantera flyktingkriserna.
          </note>
          <note>
            Anf. 141 LUDVIG ASPLING (SD) replik:
          </note>
          <note>
            Fru talman! Anledningen till att pandemin har fått så svåra ekonomiska
            konsekvenser som den fått är eurosamarbetet. Euron låser fast
            vissa med ­ lemsstater i en närmast hopplös situation. Eftersom
            de saknar en egen va ­ luta har de inte möjlighet att göra sina
            egna industrier konkurrenskraftiga. De har väldigt svårt att konkurrera
            med framför allt Tyskland, och situa ­ tionen har blivit ännu
            knepigare i och med Kinas statsstödda exportsektor som gör att
            de har ännu svårare att konkurrera utanför unionen.
          </note>
          <note>
            Eurosamarbetet får också den effekten att kapital koncentreras
            till de mer framgångsrika regionerna i EU, till exempel Tyskland,
            och det ökar dessutom ojämlikheten inom länder, mellan rika och
            fattiga.
          </note>
          <note>
            Trots detta står Liberalerna fortfarande bakom tanken på att
            Sverige ska gå med i eurosamarbetet. Nobelpristagaren i ekonomi
            Joseph Stiglitz , skriver i sin analys av eurokrisen från 2016
            – boken heter kort och gott Euro , ett tips till Fredrik Malm
            nu i sommar – att en av anledningarna till att Sverige har klarat
            sig relativt bra under de senaste decennierna är just att vi valde
            att stå utanför euron. Det här är ett fundament för Sveriges ekonomi
            just nu. Det är alltså hans analys.
          </note>
          <note>
            Den fråga som jag vill ställa till Fredrik Malm är: Hur är det
            möjligt att man inom Liberalerna fortfarande inte har insett att
            eurosamarbetet är dödsdömt på lång sikt? Det här samarbetet kan
            inte överleva hur länge som helst. Ju mer pengar vi pumpar in
            i dessa system nu, desto mer pengar kommer vi att förlora när
            det oundvikliga händer och eurosamarbetet bryts upp.
          </note>
          <note>
            Anf. 142 FREDRIK MALM (L) replik:
          </note>
          <note>
            Fru talman! Det jag har sett framför mig det senaste året är
            en global pandemi och en hälsokris. Det Ludvig Aspling har sett
            framför sig med covid-19 är en eurokris. Det är någonting helt
            annat. Vi har uppenbart helt olika utgångspunkter i detta, vill
            jag säga.
          </note>
          <note>
            Det som framför allt har hämmat ekonomin är att man har infört
            en del ingredienser som funnits i Sverigedemokraternas verktygslåda
            ända sedan partiets start, nämligen stängda gränser och mindre
            rörlighet. Åk till gräns ­ bygderna, Ludvig Aspling, i Värmland
            till exempel och titta på hur det har slagit! Där har ni konsekvenserna
            av de stängda gränserna. Det är fruktans ­ värda konsekvenser
            med arbetslöshet och stora problem för besöksnäring ­ en och gränshandeln
            och med uppbrutna familjer som bor på olika sidor om gränsen.
          </note>
          <note>
            Nu accepterar vi den typen av åtgärder mot bakgrund av den svåra
            pandemin, och vi måste givetvis också visa en förståelse i Sverige
            för att till exempel Norge, Danmark och Finland har valt en annan
            strategi än Sverige har gjort. Jag skulle alltså säga att det
            är dessa radikalt minskade handelsflöden i världen och så vidare
            som är de stora bekymren med pandemin, och det slår ju brett.
            Det handlar inte bara om euroområdet.
          </note>
          <note>
            Sedan kan man mycket väl diskutera både EMU och eurons funktionssätt
            och struktur, frågor om optimala valutaområden, interna devalveringar
            och så vidare, vilket Ludvig Aspling själv tog upp i sitt anförande
            tidigare. Sådant kan man mycket väl diskutera, men jag tycker
            att det är fel att lägga skulden på euron för svårigheterna kring
            pandemin.
          </note>
          <note>
            Anf. 143 LUDVIG ASPLING (SD) replik:
          </note>
          <note>
            Fru talman! Jag tror att Fredrik Malm missuppfattar mig lite
            grann. Jag säger inte att det är euron som är orsaken till pandemin;
            jag säger att det är euron som är orsaken till att inte länderna
            själva kan hantera den ekonomiska kris som följer i pandemins
            spår.
          </note>
          <note>
            Sverige hade inte behövt någon coronafond. Vi hade inte behövt
            hjälp av andra länder på det sättet för att låna upp pengar. Vi
            hade klarat det själva. De andra länderna nere på kontinenten
            hade stått betydligt bättre rustade om de hade haft sina egna
            valutor. Det här råder det inte en vetenskaplig konsensus kring,
            men det finns väldigt starka röster inom den ekonomiska vetenskapen
            som talar för just det.
          </note>
          <note>
            Det jag återigen vill fråga Fredrik Malm om är detta: Hur är
            det möjligt att inte någon inom Liberalerna har uppmärksammat
            att euron inte fungerar som valuta? Interndevalveringar var ju
            någonting som Fredrik Malm själv tillstod är ett problem. Det
            är det naturligtvis. Det är någonting som troligtvis skulle drabba
            även oss om vi var medlemmar i euron. Det är i alla fall inte
            omöjligt.
          </note>
          <note>
            Det är inte ett optimalt valutaområde. Det är fullständigt uppenbart.
            Det har, även det fullständigt uppenbart, gagnat Tyskland enormt
            mycket på andra länders bekostnad. När en extern chock sedan är
            verklighet, det må vara en finanskris, pandemi eller vad det nu
            kan vara om tio år, drabbar chocken olika områden olika mycket.
            Detta skapar väldigt stora problem. En del av unionen lånar pengar,
            och en del av unionen lånar ut pengar.
          </note>
          <note>
            Jag vill helt enkelt att Fredrik Malm svarar på frågan. Har ingen
            inom Liberalerna märkt att unionens valuta, euron, inte fungerar?
          </note>
          <note>
            Anf. 144 FREDRIK MALM (L) replik:
          </note>
          <note>
            Fru talman! Det här blir lite tröttsamt. Ludvig Aspling har ett
            intressant sätt att argumentera på som bygger på att om det finns
            20 olika faktorer som påverkar ett händelseförlopp eller något
            annat väljer Sverigedemokraterna ut ett av dem, och så överfokuserar
            man på det och struntar i allt annat.
          </note>
          <note>
            Det finns oerhörda fördelar med att ha en stor inre marknad i
            Europa och att kunna ha en gemensam valuta, inte minst för handel.
            Långsiktigt kan det handla om räntenivåer, om den ekonomiska utvecklingen
            och så vidare. När det gäller orsaken till att en del länder går
            knackigt ekonomiskt i till exempel Sydeuropa är euron en faktor
            – det vidhåller jag. Men den är långt ifrån den enda.
          </note>
          <note>
            Det handlar om utbildningsnivåer i samhället, om hur mycket man
            job ­ bar, om hur mycket man forskar, om vad man har för skattesystem,
            pen ­ sionssystem och infrastruktur, om vad det är för övergripande
            ekonomisk struktur i ett land, om man har många småföretag eller
            storföretag och så vidare. Det finns en rad olika faktorer som
            påverkar ett lands ekonomiska utveckling. Det är alltså inte bara
            valutan.
          </note>
          <note>
            När det gäller överfokuseringen på att alla problem skulle bero
            på Eu ­ ropeiska unionen och på att man har en gemensam valuta
            i Europa håller jag inte med om de ingångsvärdena. För mig som
            liberal är Europasamarbetet oerhört viktigt. För Sveriges del
            har det, sedan vi blev medlem den 1 januari 1995, inneburit enorma
            fördelar för vårt land, inte minst ekonomiskt vad gäller vårt
            välstånd, vår handel och vår utveckling och även för Ludvig Asplings,
            min egen och alla andras levnadsstandard i Sverige.
          </note>
          <note>
            Anf. 145 Statsrådet HANS DAHLGREN (S):
          </note>
          <note>
            Fru talman! Det gångna året har verkligen visat på det europeiska
            samarbetets betydelse. Pandemin är en gränsöverskridande kris
            som ingen enskild medlemsstat kan hantera på egen hand, var för
            sig. Viruset tar ingen hänsyn till landgränser.
          </note>
          <note>
            Europeiska unionen är avgörande för Sveriges välstånd och säkerhet.
            Detta har blivit särskilt tydligt under coronakrisen. Det finns
            de här i Sverige, också här i riksdagen, som hävdar att vi borde
            dra oss undan från EU-samarbetet eller i alla fall stora delar
            av det och att vi klarar oss bättre på egen hand, för oss själva.
            Jag menar att det är helt fel. Ensam är verkligen inte stark.
            Att det nu på rekordtid har rullats ut vaccin, både inom EU och
            globalt, är bara ett i raden av exempel på det mervärde som EU-samarbetet
            ger.
          </note>
          <note>
            Fru talman! Jag skulle vilja ägna en stund åt ett tema som har
            blivit centralt i den europeiska diskussionen efter pandemins
            utbrott. Det är det som brukar kallas strategisk autonomi. Enkelt
            uttryckt handlar det om att genom olika politiska initiativ försöka
            minska EU:s beroende av omvärlden på ett antal områden. Detta
            är en angelägen fråga att diskutera, för bakom det lite teoretiska
            begreppet döljer sig omfattande politiska initiativ som kan få
            konsekvenser för många medborgares vardag.
          </note>
          <note>
            Pandemin har, som flera talare före mig har sagt här, blottat
            både styrkor och svagheter i EU-samarbetet. Från olika håll har
            detta lett till önskemål om ett ökat självbestämmande och oberoende
            för oss i unionen. Samma krav har aktualiserats genom förändringar
            som vi har sett i omvärl ­ den, såsom brexit, Donald Trumps fyra
            år som president, Rysslands provokativa agerande och Kinas framväxande
            dominans.
          </note>
          <note>
            Vissa EU-länder, kanske i synnerhet Frankrike, har ganska länge
            drivit på för det som de anser är rätt väg framåt, nämligen ett
            ökat oberoende från omvärlden för EU:s del. Den svenska regeringen
            har haft en delvis annorlunda utgångspunkt i dessa diskussioner.
            Vi har sagt att det finns skäl att se över särskilt känsliga sårbarheter
            och beroenden av omvärlden men att det måste prövas från fall
            till fall. Det måste göras på ett sätt som värnar öppenheten.
            Det måste göras smart och selektivt.
          </note>
          <note>
            Sverige har tillsammans med flera likasinnade nått en viss framgång
            genom att öppen strategisk autonomi numera är det gängse begreppet
            i EU-diskussionerna. Tillägget om öppenhet signalerar, tycker
            jag, att grunderna för EU:s politik ligger fast, alltså värnandet
            och utvecklingen av den inre marknaden, en tuff konkurrenspolitik,
            mer frihandel, en tydlig öppenhet mot omvärlden och en tilltro
            till multilateralismen. Detta är fortfarande grunden för EU:s
            ansträngningar, och det är bra.
          </note>
          <note>
            Samtidigt finns det områden där det krävs en skräddarsydd politik
            för att smart och selektivt ta till vara några av våra viktigaste
            strategiska intressen.
          </note>
          <note>
            Fru talman! Jag har en del av min uppväxt i Boliden strax utanför
            Skellefteå. På den tiden var gruvdriften i området en symbol för
            Skellefteås ställning som industristad. Så är det fortfarande,
            men Skellefteå står nu också i centrum för nästa steg i utvecklingen
            av svensk industri. Snart kommer där att finnas en storskalig
            produktion av moderna batterier som är helt avgörande för användningen
            av förnybara energikällor. Vi kunde höra på nyheterna för bara
            någon timme sedan att ytterligare kapital är på väg till Skellefteå
            för att vidga produktionen ännu mer.
          </note>
          <note>
            Men Skellefteå är inte ensamt. Lite längre norrut, i Luleå, pågår
            ett pilotprojekt för att producera stål utan kol. När det skalas
            upp kommer det att innebära enorma minskningar av utsläppen av
            växthusgaser.
          </note>
          <note>
            Norra Sverige är nu verkligen en motor i den innovation som behövs
            för att ta svensk industri in i framtiden och för att jobba Sverige
            ut ur krisen. Men det är också, och det är därför jag nämner det,
            en del av det breda arbete runt om i EU som kallas för den gröna
            omställningen – att ställa om våra samhällen i hela EU till klimatneutralitet
            så att de generationer som kommer efter oss har en beboelig planet
            att leva på. Denna omställning ställer krav på innovationer och
            en omfattande produktionskapacitet när det gäller vissa centrala
            produkter. Det kan också skapa nya gröna arbetstillfällen för
            Sveriges löntagare.
          </note>
          <note>
            Så ja, etableringen i norra Sverige är ett exempel på verksamheter
            där staten är involverad och där skattepengar skjutits till just
            för att åstadkomma en extra knuff för den gröna omställningen
            där marknaden inte lyckats. Detta görs inom ramen för EU:s statsstödsregelverk,
            men det bety ­ der inte att statsstöd ska vara någon generell
            industripolitik i unionen. Det är inte politikens roll att välja
            vilka företag som ska vara framgångsrika.
          </note>
          <note>
            Fru talman! Under det år som gått är det många av oss som lärt
            oss att uppskatta den digitala världens möjligheter. Även om en
            videochatt aldrig kan ersätta den värme och energi som man får
            genom ett personligt möte har de digitala verktygen verkligen
            varit till stor hjälp under pandemin.
          </note>
          <note>
            Jag tror att denna digitala omställning av samhällena runt om
            i EU kan bli en stark motor för jobb, tillväxt och välstånd i
            framtiden. Men för att den framgången ska bli bestående måste
            den komma alla till del. Det handlar om rättvis tillgång till
            både teknik och infrastruktur men också om att skapa trygghet
            inför de förändringar på arbetsmarknaden som blir följden av att
            yrken slås ut eller helt förändras till sin karaktär. Detta stod
            i fokus under EU-ledarnas sociala toppmöte i Porto nyligen om
            genomförandet av principerna i pelaren för sociala rättigheter,
            där huvudansvaret vilar på medlemsstaterna.
          </note>
          <note>
            Den digitala omställningen innebär nya förutsättningar för demokratin
            liksom för säkerhetspolitiken genom de risker som finns när det
            gäller spridning av desinformation, polariserande innehåll och
            hot och hat på nätet. Vi behöver se över sårbarheterna på det
            digitala området, men detta får inte innebära att EU stänger sig
            mot omvärlden. Grunden för politiken är också här öppenhet för
            globalt samarbete och handel med tredje land.
          </note>
          <note>
            Fru talman! För några veckor sedan gjorde den belarusiska regimen
            sig skyldig till ett avskyvärt övergrepp när man med stridsflygplan
            tvingade ned ett civilt passagerarflyg på väg från Aten till Vilnius.
            Syftet var att gripa två personer ombord på planet: Roman Protasevitj
            och Sofia Sapega.
          </note>
          <note>
            Svaret från EU var tydligt – ett kraftfullt fördömande från Europeiska
            rådet snabbt utan längre diskussion. Det tycker jag är ett exempel
            på när den europeiska utrikespolitiken fungerar på ett bra sätt.
            Men tyvärr är det inte alltid lika lätt.
          </note>
          <note>
            För ungefär en månad sedan såg vi en upptrappning av konflikten
            i Mellanöstern. Hundratals människor miste livet, många av dem
            barn. Det är bedrövande. Men det är nästan lika bedrövande att
            EU:s medlemsstater här inte ens kunde enas om att uppmana till
            eldupphör. Ett land satte sig på tvären och kunde blockera hela
            processen. Och det var närmast pinsamt för hela EU. Det visar,
            menar jag, att vi måste fortsätta att driva på för en starkare
            europeisk utrikespolitik. Och kraven på enhällighet inom vissa
            områden av utrikespolitiken borde kunna slopas till förmån för
            så kallad kvalificerad majoritet. Då skulle EU kunna agera snabbare
            och kraftfullare. Men för att öppna för detta krävs det ett enhälligt
            beslut från medlemsstaterna. Och många av dem motsätter sig fortfarande
            en sådan förändring. Men den är fortsatt värd att arbeta för.
          </note>
          <note>
            Fru talman! Under det gångna året har jag samtalat med många
            unga människor vid en lång rad skolbesök som jag har gjort. Det
            som jag har hört är att frågor kring demokrati och respekt för
            rättsstaten – grunden för EU-samarbetet – också är väldigt viktiga
            frågor för unga medborgare. Det är verkligen lovande, eftersom
            det är en förutsättning för att bevara det grundläggande förtroendet
            för EU här i landet.
          </note>
          <note>
            Det var en stor framgång för EU när medlemsstaterna strax före
            årsskiftet kunde enas om villkorlighetsmekanismen och att det
            nu för första gången finns ett sätt att koppla ihop respekten
            för grundläggande rättsstats ­ principer med utbetalning av pengar
            från EU. Nu hoppas jag att vi snart kan visa att våra värderingar
            inte bara är ord utan också leder till handling.
          </note>
          <note>
            Att vi kan arbeta i vilket land vi vill, bo var vi vill och studera
            var vi vill inom EU och att varor och tjänster kan flöda fritt
            över gränserna tas kanske ofta för givet men vi borde kanske tänka
            lite oftare på att det är någonting som faktiskt följer av själva
            medlemskapet i vår union.
          </note>
          <note>
            Pandemin har visat på betydelsen av att den inre marknaden fungerar
            också i kristider. Vi menar att det behövs en bättre samordning
            och ett bättre genomförande av befintliga regler för den inre
            marknaden. Flera handelshinder måste bort, och vi är förstås emot
            att skapa nya. Regeringen vill fortsatt verka för en öppen och
            regelbaserad världshandelsordning. Vi vill att unionen ska fortsätta
            att bekämpa den växande protektionismen globalt. Flera handelsavtal
            behöver förhandlas fram, inte minst i Asien. Detta gynnar också
            minsann våra strategiska intressen.
          </note>
          <note>
            Fru talman! Det är uppenbart att EU:s förmåga att bidra till
            medborgarnas säkerhet behöver stärkas. Pandemin har verkligen
            visat betydelsen av krisberedskap och hur sårbara en del av våra
            försörjningskedjor är, inte minst när det gäller en del samhällsviktiga
            varor som produceras långt ifrån EU och som levereras just in
            time. Därför försöker vi nu kontra detta genom att bygga gemensamma
            EU-lager av bland annat skyddsutrustning.
          </note>
          <note>
            Men vi ska inte glömma att fördjupade relationer och samarbete
            med länder också utanför EU ofta är en förutsättning också för
            att minska vår sårbarhet.
          </note>
          <note>
            Till sist: Regeringen arbetar nu för att bygga Sverige starkare
            efter pandemin. Jag menar att samma ansats behövs när det gäller
            EU. Vi i vårt land har så mycket att vinna på ett starkt europeiskt
            samarbete som ser till medborgarnas viktigaste intressen. Jag
            hoppas att vi kan fortsätta att bidra till det och aktivt delta
            i bygget av en stark och väl fungerande union med öppenhet mot
            omvärlden.
          </note>
          <note>
            Anf. 146 LUDVIG ASPLING (SD) replik:
          </note>
          <note>
            Fru talman! Ett av de största misstagen inom EU-politiken som
            den här regeringen har begått sedan den tillträdde var att underteckna
            den så kallade sociala pelaren. Skälet till att man valde att
            skriva under detta dokument och dessutom ta initiativ till detsamma
            kan jag bara spekulera om. Min misstanke är att man gärna ville
            sätta sitt namn på ett dokument som man hoppades skulle bli historiskt
            viktigt eller att man ville framhäva sin egen arbetsförmåga på
            något sätt.
          </note>
          <note>
            Konsekvenserna av denna plan är delvis väldigt allvarliga. De
            leder till ökade utgifter för Europeiska unionen, utgifter som
            redan är för stora i dag, och mer lagstiftning bland annat om
            minimilöner. Här har regeringen en inställning som är svår att
            begripa. Regeringen påstår att Europeiska unio ­ nen inte har
            behörighet att lagstifta om minimilöner på ett sätt som skapar
            rättigheter för enskilda. Där är vi helt eniga. Vi tycker också
            att det är helt omöjligt att läsa fördraget på något annat sätt
            än att det förslag som ligger på bordet, i den mån det skapar
            rättigheter för enskilda, strider mot EU:s grundlag. Men regeringen
            har också inställningen att den sociala pelaren inte på något
            sätt utökar Europeiska unionens behörighet. Dessa två stånd ­
            punkter går inte ihop. Om man anser att unionen inte har rätt
            att lagstifta om minimilöner på det sätt som nu sker, och denna
            lagstiftning nu ligger på bordet och kan antas relativt snart
            med kvalificerad majoritet, då har kommissionen per definition
            utökat unionens behörighet. Det är helt själv ­ klart.
          </note>
          <note>
            Jag skulle gärna vilja att statsrådet reder ut detta något udda
            ställningstagande.
          </note>
          <note>
            Anf. 147 Statsrådet HANS DAHLGREN (S) replik:
          </note>
          <note>
            Fru talman! Den behörighet som kommissionen har finns reglerad
            i fördraget. Fördraget ändrades inte i samband med att man tog
            fram den sociala pelaren. Det är samma bestämmelser som gällde
            då, före Göteborgstoppmötet och före införandet av den sociala
            pelaren och de 20 rekommendationerna, och som gäller efteråt.
            Så det är ingen kompetensförändring där.
          </note>
          <note>
            Det är klart att vi arbetar med denna fråga för att värna den
            svenska modellen. Vi ska se till att detta är ett direktiv som
            inte ska behöva omfatta Sverige, eftersom vi har ett annat system
            för att sätta löner i vårt land som är bättre än minimilöner.
            Det tycker till och med kommissionen är ett bättre system. Det
            är vi överens om här i riksdagen, och vi har ingen annan uppfattning
            än parterna.
          </note>
          <note>
            Jag vill verkligen argumentera mot den kritik som Ludvig Aspling
            riktar mot själva innehållet i de sociala rättigheterna. Bara
            för att vi arbetar mot minimilönedirektivets omfattande av Sverige
            behöver vi inte avstå från att arbeta ihop med andra länder i
            Europa för att främja social utveck ­ ling i hela EU.
          </note>
          <note>
            För oss socialdemokrater är EU mycket mer än en marknad. Det
            är mycket mer än att bara skicka varor och tjänster eller kapital
            över gränserna. Det är också sådant som lika möjligheter och tillgång
            till arbetsmarknaden, en hälsosam arbetsmiljö, barnomsorg, utbildning,
            jämställdhet – ett socialt Europa som håller samman, som man sa
            i Porto, och som inte lämnar någon bakom sig. Det vill vi arbeta
            för tillsammans, men inte genom lagstiftning i Bryssel utan genom
            att vi drar åt samma håll genom rekommendationer som vi kan försöka
            följa, var och en på sitt håll.
          </note>
          <note>
            Sverigedemokraterna talar aldrig om att de skulle vilja medverka
            till detta. Jag förstår det. Det finns en djup ideologisk skillnad
            här mellan socialdemokrater och sverigedemokrater. Jag ser därför
            fram emot att få debattera med Ludvig Aspling och andra i Sverigedemokraterna
            under detta valår som snart ligger framför oss. Tack för chansen!
          </note>
          <note>
            Anf. 148 LUDVIG ASPLING (SD) replik:
          </note>
          <note>
            Fru talman! Jag tackar statsrådet för ett utförligt svar men
            dock inte ett svar som är precist nog.
          </note>
          <note>
            Det som statsrådet säger är att fördraget inte har förändrats.
            I och med den sociala pelaren har fördraget alltså inte förändrats,
            och unionens befogenheter ligger därmed fast. Men det är inte
            det som jag säger. Mitt argument var inte att man hade förändrat
            unionens befogenheter de jure i fördraget. Det har jag aldrig
            påstått, och det har ingen från vårt parti påstått. Det som jag
            påstår är att det finns andra sätt att utvidga unionens behörig
            ­ het, nämligen genom att använda ECJ:s, alltså EU-domstolens,
            praxis. Det är så man kommer att göra i detta fall. Man kommer
            att lägga fram ett förslag som vi båda tycker strider mot fördraget.
            Det går utanför de befogenheter som fördraget ger unionen. Men
            förslaget, om det antas, kommer att bekräftas av EU-domstolen
            och därmed bli en del av dess praxis och därmed bli lag i Europeiska
            unionen. Alltså har Europeiska unionens behörighet utvidgats utan
            att någonting har ändrats i fördraget.
          </note>
          <note>
            Jag tycker att det är detta problem som statsrådet nu måste förklara.
          </note>
          <note>
            Hur kan man säga att den sociala pelaren inte utvidgar unionens
            behörighet när ett förslag som är direkt sprunget ur den sociala
            pelaren, försla ­ get om minimilöner, strider mot fördraget men
            som med största sannolikhet kommer att bekräftas av domstolen
            om det antas? Det är alltså inte fråga om att man skriver om fördraget
            utan att EU-domstolens praxis puttar unionens behörighet framåt
            . Ser inte statsrådet att det är ett problem?
          </note>
          <note>
            Anf. 149 Statsrådet HANS DAHLGREN (S) replik:
          </note>
          <note>
            Fru talman! Jag är imponerad av Ludvig Asplings förmåga att se
            in i framtiden om hur EU-domstolen kommer att ställa sig i olika
            hypotetiska scenarier. Jag är inte alls säker på att vi kan vara
            övertygade om att bara för att kommissionen tycker en sak menar
            EU-domstolen att fördraget måste tolkas på det sätt som kommissionen
            gör. Där är jag inte alls av samma övertygelse som Ludvig Aspling.
          </note>
          <note>
            Apropå diskussioner om individuella rättigheter i direktivet
            är det väldigt mycket vad det handlar om, när vi väl har ett undantag
            för länder som tillämpar kollektivavtalsmodellen. Det är väldigt
            viktigt för oss att se till att den möjligheten inte kan användas.
            Det är därför som vi också föreslår förändringar i direktivtexten
            som kan försäkra oss om att vi inte ska behöva råka ut för några
            otrevligheter om frågan så småningom kommer till EU-domstolen.
          </note>
          <note>
            Jag hörde ingenting från Ludvig Aspling om hans partis önskan
            att medverka till att människor får en bättre tillvaro på arbetsplatserna,
            i vardagen, när de blir gamla och när de har behov av barnomsorg
            och så vidare runt om i Europa. Men det kanske vi kan diskutera
            en annan gång.
          </note>
          <note>
            Anf. 150 HÅKAN SVENNELING (V) replik:
          </note>
          <note>
            Fru talman! Som jag lyfte fram i mitt anförande anklagas gränsmyndigheten
            Frontex för att genomföra så kallade pushbacks där man stoppar
            migranter mot gällande internationell rätt. Frontex är en myndighet
            vars budget har växt från 19 miljoner euro 2006 till att 15 år
            senare omfatta 460 miljoner euro. Dessutom planeras det bli ännu
            mer omfattande ökningar de kommande åren.
          </note>
          <note>
            Samtidigt har kritiken mot Frontex varit massiv, senast från
            Europeiska revisionsrätten. Men även Europaparlamentet nekade
            Frontex ansvarsfrihet, och Europeiska byrån för bedrägeribekämpning
            Olaf har riktat hård kritik. Särskilt chefen för Frontex har fått
            mycket personlig kritik.
          </note>
          <note>
            I mångt och mycket är Frontex en urspårad myndighet. I detta
            läge måste medlemsstaterna kliva in på banan. Men regeringen har
            än så länge inte gjort någonting. Här måste man också ta hjälp
            av EU-kommissionären Ylva Johansson för att skärpa tonen.
          </note>
          <note>
            Därför tycker jag att Sverige borde pausa sitt deltagande i Frontex
            till dess att man har fått ordning på sitt hus. Jag undrar därför
            vad den svenska regeringen tänker göra med Frontex. Tänker ni
            kräva att en oberoende utredning gällande misstänkta brott mot
            internationell rätt och mänskliga rättigheter tillsätts, eller
            kommer ni att pausa Sveriges deltagande i Frontex till dess att
            man har fått ordning på kaoset?
          </note>
          <note>
            Anf. 151 Statsrådet HANS DAHLGREN (S) replik:
          </note>
          <note>
            Fru talman! Jag vet inte om det är aktuellt att pausa vår medverkan
            i Frontex just nu. Men jag kan rakt på sak säga att vi naturligtvis
            har läst och hört de här uppgifterna och blivit oroade över dem.
            Svenska företrä ­ dare har varit med i resonemangen om styrelsen
            för Frontex för att se till att det utreds på ett så utförligt
            sätt som möjligt.
          </note>
          <note>
            Det har gjorts en utredning som jag tror ligger uppe på organisationens
            webbplats. Men den har inte varit tillräckligt, har vi förstått.
            Det krävs ytterligare information för att man ska få reda på vad
            det egentligen var som hände i några av de granskade fallen.
          </note>
          <note>
            Vi har från svensk sida hävdat i de här diskussionerna att det
            är otroligt viktigt att alla Frontex medarbetare i alla situationer
            respekterar de grundläggande rättigheterna och principen om non-refoulement.
            Det måste ske.
          </note>
          <note>
            Jag vet att också Ylva Johansson har tagit de här uppgifterna
            på största allvar. Hon har berättat för mig en del om hur man
            försöker hantera det så att man ska få en bättre situation. Där
            ska vi vara med i arbetet och inte gå ur och bara ställa oss vid
            sidan av, tänker jag.
          </note>
          <note>
            Anf. 152 HÅKAN SVENNELING (V) replik:
          </note>
          <note>
            Fru talman! Jag tvivlar inte en stund på att regeringen vill
            stå upp för internationell rätt. Sverige har under lång tid i
            många sammanhang stått upp för just för internationell rätt och
            mänskliga rättigheter.
          </note>
          <note>
            Här ha r vi ett exempel på där EU:s egen myndighet inte klarar
            av att göra det. Man har inte gjort tillräckliga utredningar för
            att konstatera vad som har skett.
          </note>
          <note>
            Jag hoppas att de ord vi hör från statsrådet nu också blir regeringens
            position och att man ökar trycket mot Frontex från Sverige som
            medlemsstat tillsammans med andra medlemsstater för att det ska
            hända någonting.
          </note>
          <note>
            Det här är en väldigt speciell konstruktion. Jag tror att ingen
            tänkte sig att vi skulle få en gigantmyndighet lite vid sidan
            av EU-systemet när Frontex grundades för drygt 20 år sedan.
          </note>
          <note>
            I stället har vi nu en jättemyndighet som bara växer och växer
            och som man inte har en reell styrning av. Man har en så kallad
            managing board som består av medlemsstatens representanter och
            där kommissionen har två representanter.
          </note>
          <note>
            Men kontrollen i det parlamentariska systemet och EU-systemet
            i stort är inte vad den borde vara. Därför måste man också långsiktigt
            se över hela Frontex funktion och idén med den.
          </note>
          <note>
            I praktiken kan det bli att Sverige lämnar över gränsbevakningsuppgifter
            på ungersk gränsbevakningspolis genom Frontexsamarbetet. Det är
            jag väldigt oroad för. Det är därför jag heller inte är så förvånad
            över att det nu finns anklagelser om brott mot internationell
            rätt.
          </note>
          <note>
            Vänsterpartiet varnade redan vid EU-inträdet för att det riskerade
            att bli en mur mot Europa men fritt inom Europa. Nu ser vi det
            hända. Det är taggtråd, murar och stängsel som Europa bygger upp
            mot sin omvärld. De som betalar priset är flyktingarna som dör
            på Medelhavet.
          </note>
          <note>
            Anf. 153 Statsrådet HANS DAHLGREN (S) replik:
          </note>
          <note>
            Fru talman! Det är klart att Frontex måste fortsätta att arbeta.
            Det är en organisation som verkligen behövs i den viktiga delen
            som handlar om att se till att vår yttre gräns fungerar som den
            ska. Men det måste ske i enlighet med de grundläggande värderingar
            som unionen står för.
          </note>
          <note>
            Brister det där – vi får se vad de slutliga utredningarna visar
            – ska det naturligtvis vidtas åtgärder med anledning av det. Det
            är jag helt med på. Men vi måste ha Frontex. Det kanske inte behövde
            bli så här stort så här snabbt. Vi hade lite diskussioner om det
            under budgetresonemangen som kanske Håkan Svenneling minns. Men
            nu är vi är med det här beslutet. Nu måste det verkställas på
            ett klokt sätt och i enlighet med våra egna principer.
          </note>
          <note>
            Anf. 154 HANS ROTHENBERG (M) replik:
          </note>
          <note>
            Fru talman och statsrådet! EU har många goda sidor. EU agerar
            många gånger väldigt väl. EU reagerar många gånger väldigt väl.
          </note>
          <note>
            Vi har sett det i reaktionerna på det som har hänt det senaste
            året i Belarus och inte minst det som har skett de senaste veckorna.
            Men EU är inte alltid lika konsekvent i sitt reagerande.
          </note>
          <note>
            Av de internationella händelser som har varit det senaste året
            har man kunnat skönja en gradskillnad i EU:s reaktioner. Man har
            varit kraftfull när det gällt ett litet land som Belarus. Man
            har varit kraftfull när det gäller andra mindre länder. Statsrådet
            tog själv upp här att det var oenighet om det som nu har hänt
            i Mellanöstern mellan Israel och Palestina.
          </note>
          <note>
            En av de verkligt stora händelserna under det gångna året i världen
            var Kinas agerande i Hongkong. Där får man verkligen säga att
            EU inte visade sin bästa sida i reaktionerna mot dessa övergrepp
            som Fastlandskina, folkrepubliken, visade mot Hongkong. Det är
            den provins som man har ett avtal med Storbritannien om att deras
            ekonomi och demokrati ska kunna vara självständiga under 50 år.
          </note>
          <note>
            Här var det problem att få EU att komma loss till gemensamma
            kraftfulla uttalanden och kraftfulla sanktioner. Jag skulle vilja
            fråga statsrådet Hans Dahlgren här: Var är lärdomen från Sveriges
            sida för att driva på EU för att även kunna vara lika kraftfull
            mot en supermakt som man är ett litet land i Sveriges närhet?
          </note>
          <note>
            Anf. 155 Statsrådet HANS DAHLGREN (S) replik:
          </note>
          <note>
            Fru talman! Jag vill svara så här: Självklart är de principer
            som vi förfäktar när det gäller alla människors lika värde och
            demokratiska grundprinciper någonting som vi måste stå upp för
            vare sig det handlar om ett litet land eller ett stort land.
          </note>
          <note>
            Jag vet att när det gäller situationen i Hongkong strider till
            exempel besluten om att införa en ny säkerhetslagstiftning mot
            Kinas internatio ­ nella åtaganden och mot folkrätten. Det har
            Sverige sagt, utrikesministern har sagt det, Europeiska unionen
            har sagt det och det har sagts i FN:s råd för mänskliga rättigheter
            från EU:s och Sveriges sida. Det säger vi alltså.
          </note>
          <note>
            Sedan kan vi alltid diskutera i vilka situationer sanktioner
            av olika slag är mer eller mindre effektiva. Jag är inte så bekant
            med hur resonemangen har gått när det gäller vilka slags sanktioner
            som eventuellt skulle kunna komma i fråga när det handlar om Kina
            utöver dem som vi redan har haft. Det har ju förekommit sådana
            med anledning av situationen i Shenyang. Det får vara en prövning
            från fall till fall.
          </note>
          <note>
            Men i principfrågan att man ska behandla alla människor lika
            och alla system lika kan jag inte ha någon annan uppfattning än
            den jag just gav uttryck för.
          </note>
          <note>
            Anf. 156 HANS ROTHENBERG (M) replik:
          </note>
          <note>
            Fru talman! Kina är ju någonting speciellt. Världen har sett
            imperier komma och gå. Vi har sett romarriket i över 1 000 år
            fungera som den stora världsmakten. Även romarriket dalade i sin
            kraft och flyttade österut innan det tynade bort fullkomligt.
            Vi har sett Sovjetunionen som den då största och brutalaste diktaturen
            under kommunistiskt mantra.
          </note>
          <note>
            Men det vi ser med Kina i dag är någonting helt annat. Det är
            en hybrid – en hybrid som har kommunistisk planekonomi och kommunistisk
            politik med alla dess sämsta sidor och som samtidigt leker marknadsekonomi.
            Jag säger ”leker”, för om man kombinerar kommunism med marknadsekonomi
            blir det ingenting förnuftigt av det hela. Framför allt blir det
            en stor exposé över förtryck av människor.
          </note>
          <note>
            Kina har ambitioner. Man har ambitioner över världen och även
            i Europa. De investeringar som Kina har gjort i vissa EU-länder
            gör att det också blir en svagare röst från EU när man ska reagera
            mot Kina. De här investeringarna i vissa EU-länder har sannolikt
            legat bakom att det har varit svårare att få en kraftfull reaktion
            mot de övergrepp som Kina har begått i Hongkong.
          </note>
          <note>
            Det här är ett problem för världen, och det är ett problem för
            EU. Det är någonting som är ett problem även för Sverige och som
            vi måste hantera framöver.
          </note>
          <note>
            Anf. 157 Statsrådet HANS DAHLGREN (S) replik:
          </note>
          <note>
            Fru talman! När det gäller kinesiska investeringar i våra länder
            inom unionen är det en fråga som också har med säkerhet att göra.
            Jag tänker till exempel på när kinesiska investeringar görs i
            strategiska industriområden. Vi har sett resonemang om det i vårt
            eget land, och vi har sett det i andra EU-länder.
          </note>
          <note>
            Det finns nu en mekanism inom unionen där vi ska kunna ge varandra
            mycket mer information om sådana investeringar som är på gång.
            Det gör att vi också kan bli mer uppmärksammade på saker och ting
            som vi annars på olika sätt kanske inte hade kunnat hejda.
          </note>
          <note>
            Jag måste säga en sak utöver det som Hans Rothenberg sa om utveck
            ­ lingen i Kina, och det är det fruktansvärda sätt på vilket man
            hanterar dödsstraffet. Vi vet inte hur många det är, men vi tror
            att det är tusentals människor som avrättas varje år. Det är en
            statshemlighet hur många det är som mister livet i den här typen
            av avrättningar.
          </note>
          <note>
            Detta är något som strider mot det allra mest grundläggande i
            vårt arbete för respekt för mänskliga rättigheter – rätten till
            liv. Detta arbete ska vi fortsätta och på alla sätt upprätthålla,
            och det vet jag att vi gör både från regeringens sida och från
            EU:s sida.
          </note>
          <note>
            Anf. 158 LARS ADAKTUSSON (KD) replik:
          </note>
          <note>
            Fru talman! Kristdemokraterna har tydligt kritiserat regeringen
            när det gäller agerandet i och hanteringen av frågan om den europeiska
            pelaren för sociala rättigheter. Vi känner en oro för den stora
            maktöverföring på viktiga områden som detta skulle kunna leda
            till.
          </note>
          <note>
            Det hindrar inte att det också finns stora beröringspunkter mellan
            Kristdemokraternas syn på Europasamarbetet och Socialdemokraternas
            och regeringens syn. Jag tycker att det är viktigt att framhålla
            det, inte minst i en sådan här debatt där vi hör åtminstone två
            partier som i grunden fortfaran ­ de är tveksamma till det svenska
            engagemanget i och arbetet inom Europeiska unionen. De är tveksamma
            till Europeiska unionens existens, vilket gör att vi som står
            bakom EU-tanken och Europatanken och som ser de stora effekterna
            och den stora betydelsen av EU verkligen behöver höras i debatten.
          </note>
          <note>
            Mot bakgrund av detta är det bekymmersamt och oroande när man
            ser vad effekterna har blivit av de misslyckanden som de facto
            ändå har inträffat under hanteringen av pandemin. Det finns en
            undersökning som visar att förtroendet för EU i stort sett har
            kollapsat under pandemin i länder som Tyskland, Frankrike, Italien
            och Spanien. Undersökningen kommer från European Council on Foreign
            Relations.
          </note>
          <note>
            Jag vill höra med Hans Dahlgren hur han ser på detta och vad
            vi kan göra för att bygga upp förtroendet igen.
          </note>
          <note>
            Anf. 159 Statsrådet HANS DAHLGREN (S) replik:
          </note>
          <note>
            Fru talman! Jag har sett flera undersökningar som inte visar
            riktigt samma dramatiska fall i förtroendet för EU. Jag tror att
            det beror lite grann på när de är gjorda.
          </note>
          <note>
            Som flera talare tidigare här i debatten har sagt var det både
            uppsidor och nedsidor under det senaste året kring EU:s hantering
            av pandemin. Om mätningen gjordes under den månad – februari eller
            när det nu var – då folks önskan om att få tillgång till vaccinet
            mot covid-19 var stark men då vaccinleveranserna nästan stoppades
            och kunde uppfattas som att de gick i stå förstår jag att det
            fanns ett missnöje med unionen. Men om man skulle fråga i dag,
            när hälften av EU:s befolkning faktiskt redan är vaccinerad, tror
            jag att betyget skulle bli lite högre.
          </note>
          <note>
            Ändå är Lars Adaktussons fråga relevant: Vad kan vi göra för
            att återskapa förtroendet för EU bland våra medborgare?
          </note>
          <note>
            Jag tror att det handlar just om att leverera på sådant som medborgarna
            själva uppfattar som det allra viktigaste. Det gäller förstås
            hälsoområdet och att vaccinationen nu verkligen kan genomföras
            så att vi slipper få någon fjärde våg av pandemin.
          </note>
          <note>
            Men jag tänker också på situationen för de grundläggande värdena
            runt om i vår union. Jag tror att människor blir väldigt besvikna
            om vi inte på allvar tar itu med de krafter runt om i Europa som
            ifrågasätter alla människors lika värde, som ifrågasätter de demokratiska
            spelreglerna och som ifrågasätter tryckfrihet, yttrandefrihet
            och akademisk frihet. Det finns sådana krafter, till och med i
            regeringsställning, i några av Europas länder.
          </note>
          <note>
            Vi andra, som har detta ansvar och som fullt ut tror på de här
            värdena, måste bli bättre på att – åtminstone försöka – se till
            att utvecklingen kan vändas i de länder som inte klarar det här.
            Det tycker jag.
          </note>
          <note>
            Anf. 160 LARS ADAKTUSSON (KD) replik:
          </note>
          <note>
            Fru talman! Jag delar den uppfattningen. Jag tror också att det
            är en oerhört viktig uppgift och en grundläggande förutsättning
            för att bygga upp förtroendet igen att vi verkligen lyfter fram
            värderingarna i Europasamarbetet, inte minst människovärdet.
          </note>
          <note>
            Den undersökning som jag refererade till från European Council
            on Foreign Relations är nygjord och innehåller ett stort antal
            tillfrågade i ett stort antal länder. Som jag sa är det i de traditionellt
            starka pro-europeiska länderna, som är så viktiga i samarbetet,
            man ser att förtroendet för union ­ en har minskat. I Tyskland,
            till exempel, handlar det om en majoritet av medborgarna som nu
            säger att man betraktar EU-projektet som skadat – broken på engelska.
          </note>
          <note>
            Jag tror att det kommer att krävas mer än vad som har gjorts
            hittills när det gäller att bygga förtroende för att hantera den
            här situationen. Inte minst viktigt är detta med tanke på vilka
            stora utmaningar som Europeiska unionen har framför sig. Att ha
            en stark folklig förankring i det som handlar om att hantera klimatutmaningar,
            organiserad brottslighet, asyl- och flyktingpolitik och så vidare
            är en nödvändighet. Det är en livsbetingelse för att arbetet ska
            lyckas.
          </note>
          <note>
            Jag skulle ändå vilja envisas med att upprepa frågan om Hans
            Dahlgren vill vara något mer konkret när det gäller vad Sverige
            kan göra för att hantera den här situationen.
          </note>
          <note>
            Anf. 161 Statsrådet HANS DAHLGREN (S) replik:
          </note>
          <note>
            Fru talman! Det finns faktiskt en möjlighet det kommande året
            i den så kallade framtidskonferensen, som nu är ett stort projekt
            inom unionen. Det är inte en konferens som sitter i någon konferensbyggnad
            någonstans och har ett helgmöte, utan det är en serie diskussioner
            runt om i unionen som framför allt ska sikta på att nå unga människor
            och medborgare som kan ­ ske inte vanligtvis är med och diskuterar
            vad unionen gör eller vet vad unionen gör.
          </note>
          <note>
            Jag har haft ett antal sådana här EU-sakråd med organisationer
            på arbetsmarknaden, civilsamhällets organisationer och utbildningsväsendet
            för att stimulera dem att ta initiativ till att under det här
            året verkligen få en mer levande diskussion om EU-medlemskapets
            mervärden och vad man från medborgarnas sida önskar att EU ska
            göra.
          </note>
          <note>
            Det tycker jag är ett konkret svar på Lars Adaktussons fråga.
          </note>
          <note>
            Anf. 162 KERSTIN LUNDGREN (C) replik:
          </note>
          <note>
            Fru talman! Om en halvtimme kommer den här kammaren att fatta
            beslut med anledning av det betänkande som utrikesutskottet har
            lämnat. I betänkandet föreslås ett tillkännagivande när det gäller
            Magnitskijsank ­ tio ­ ner och önskemålet om att bredda dem till
            att handla om systematisk korruption och penningtvätt, det som
            säkrar den ekonomiska grunden för vanstyre i Belarus men också
            i Putins Ryssland och i andra länder.
          </note>
          <note>
            Jag skulle vilja höra hur regeringen, företrädd av statsrådet,
            ser på det tillkännagivande som riksdagens majoritet inom kort
            kommer att avge.
          </note>
          <note>
            Anf. 163 Statsrådet HANS DAHLGREN (S) replik:
          </note>
          <note>
            Fru talman! Tack, Kerstin Lundgren, för frågan! Vi ska naturligtvis
            läsa det noga, men jag har ju fått en förhandstitt på det.
          </note>
          <note>
            Jag kan säga så här: Jag tycker att det är väldigt bra att Magnitskijlagen
            har kommit på plats. Vi har ju diskuterat detta också i tidigare
            debatter. Jag tycker att det är jättefint att vi inom EU har kunnat
            enas om detta och att lagen också redan har använts som ett verkningsfullt,
            hoppas jag, instrument.
          </note>
          <note>
            Det har tagit sin tid. Det tog kanske två tre år innan det blev
            verklighet. Nu gäller det att se till att lagen verkligen också
            används på ett klokt sätt framöver.
          </note>
          <note>
            Jag är inte motståndare till att man också har sanktioner som
            baserar sig på korruption eller penningtvätt, men jag är inte
            säker på att det är just de här MR-sanktionerna som ska användas
            på det sättet. Det kanske behövs andra instrument. Jag är öppen
            för en sådan diskussion framöver, men jag skulle inte tycka att
            det var tid att göra det omedelbart.
          </note>
          <note>
            Anf. 164 KERSTIN LUNDGREN (C) replik:
          </note>
          <note>
            Fru talman! Statsrådet beskriver att det har tagit lång tid att
            komma fram till Magnitskijsanktioner av den sort vi har i dag
            när det gäller mänskliga rättigheter. Det finns ju ett antal länder
            där man har agerat snabbare. UK var senast aktuellt med att tillföra
            penningtvätt och systematisk korruption till sin listning av Magnitskijsanktioner.
            I Australien tas sådana initiativ. Vi har våra baltiska grannar,
            där man har den typen av system nationellt.
          </note>
          <note>
            En av slutsatserna om man ska kunna påverka EU:s arbete att gå
            snabbare måste vara att man arbetar tillsammans med andra länder
            – eller hur, statsrådet? Då måste man våga gå före och driva på,
            speciellt om man förväntar sig att det kommer att ta lång tid.
          </note>
          <note>
            Jag blir lite förvånad när jag läser den socialdemokratiska och
            miljö ­ partistiska reservationen, som möjligen stämmer med statsrådets
            egen hållning – det vore intressant att höra. Den bygger på att
            eftersom det tar så lång tid ska man inte göra någonting nu. För
            mig är det en logisk kuller ­ bytta, fru talman. Om man förväntar
            sig lång tid borde det snarare vara viktigt att starta nu och
            agera kraftfullt tillsammans med likasinnade, som vi gör i alla
            andra sammanhang.
          </note>
          <note>
            Systematisk korruption och penningtvätt eroderar de värden som
            EU står för, också i vårt grannskap när Ryssland tydligt agerar
            med korruption och penningtvätt som en metod för destabilisering
            och motverkar demokrati och mänskliga rättigheter.
          </note>
          <note>
            Anf. 165 Statsrådet HANS DAHLGREN (S) replik:
          </note>
          <note>
            Fru talman! Jag betvivlar inte alls att det finns enstaka länder
            som har tagit sig an detta på det sätt som Kerstin Lundgren beskriver.
            Jag ser dock ett väldigt stort värde i att alla aktiviteter och
            insatser av det här slaget görs tillsammans i Europeiska unionen,
            att vi har alla 27 med oss.
          </note>
          <note>
            Jag har ingenting emot att man redan nu börjar resonera med andra
            länder om vad de ser som bästa vägen framåt. Men att vi redan
            nu ska bestämma att det är just det här instrumentet vi ska använda
            för att bäst komma åt korruption och penningtvätt är jag inte
            säker på.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 12 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2020/21:UU12
          </note>
          <note>
            Organisationen för säkerhet och samarbete i Europa (OSSE) (skr.
            2020/21:147 och redog. 2020/21:OSSE1)
          </note>
          <note>
            föredrogs.
          </note>
          <note>
            Anf. 166 MARGARETA CEDERFELT (M):
          </note>
          <note>
            Fru talman! Ursäkta att jag kommer något sent in i plenisalen.
            Jag försöker följa regelverket och har suttit och väntat utanför,
            och jag tappade nog fokus lite grann.
          </note>
          <note>
            Fru talman! Betänkandet vi nu ska debattera handlar om Organisatio
            ­ nen för säkerhet och samarbete i Europa och är utrikesutskottets
            betänkan ­ de nummer 12. Betänkandet är retrospektivt och behandlar
            verksamhetsberättelsen för 2020 vad gäller riksdagens OSSE-delegation
            samt reger ­ ingens skrivelse angående dess verksamhet andra halvåret
            2019 och 2020.
          </note>
          <note>
            Självfallet ska delegationen liksom regeringen redovisa sin verksamhet
            inför riksdagen. Jag vill dock säga att det är lite tråkigt med
            den här typen av debatter eftersom de handlar om vad som skedde
            i dåtid. Som politiker vill vi gärna blicka framåt och tala om
            aktuella frågor. Samtidigt finns det ingen nutid och framtid utan
            historia. Därför är den här debatten viktig.
          </note>
          <note>
            Jag vill också anföra att jag på ett sätt finner detta betänkande
            olyckligt eftersom det handlar om två vitt skilda verksamheter.
            Det handlar om riksdagens delegation till OSSE:s parlamentariska
            församling – en delegation verksam i en parlamentarisk församling,
            en delegation som har egen stadga, egen budget och egen beslutsordning
            och som på intet sätt påminner om en riksdag. I den parlamentariska
            församlingen, där jag ingår som vice ordförande i den svenska
            delegationen, stiftar vi inga lagar. Vi har inte till uppgift
            att besluta om någonting som rör regeringssidan. Vi grans ­ kar
            heller inte regeringarna eller regeringssidan i den parlamentariska
            församlingen.
          </note>
          <note>
            Den andra delen i betänkandet handlar om regeringens skrivelse
            om dess verksamhet. Det är, återigen, en egen verksamhet med eget
            ansvarsområde, egen budget och egen beslutsordning. Det är väldigt
            få kommunicerande kärl häremellan.
          </note>
          <note>
            Jag nämner detta för att det på ett sätt hade varit enklare att
            debattera varje del för sig med ett separat betänkande för riksdagens
            delegation och ett för regeringens skrivelse. Det är mitt perspektiv
            som jag vill framföra.
          </note>
          <note>
            Vad jag också vill säga när det gäller OSSE är att verksamheten
            under det gångna året har varit starkt präglad av pandemin. Den
            har påverkat inte bara OSSE:s 57 medlemsländer utan också resten
            av världen. Detta har vi märkt inom OSSE:s 57 medlemsländer, inte
            minst för att vi politiker i den parlamentariska delegationen
            har varit strängt upptagna med nationella frågor och många gånger
            har fått prioritera dessa, vilket vi funnit viktigt eftersom vi
            är valda i våra respektive länders parlament.
          </note>
          <note>
            Detta har förstås påverkat möjligheten att vara engagerade i
            den parlamentariska församlingen, men de verksamheter som OSSE:s
            parlamentariska församling normalt utövar har också varit inställda
            på grund av restriktioner och svårigheter att delta i möten.
          </note>
          <note>
            Det positiva som restriktionerna och den minskade mängden möten
            har fört med sig är att behovet av multilaterism har framstått
            som desto tydligare, fru talman. Behovet av att mötas mellan parlamentariker
            från olika länder för att diskutera aktuella problem, finna möjliga
            vägar i syfte att uppnå en säkrare OSSE-region har blivit tydligare.
            Jag vet att motsvarande restriktioner har funnits inom regeringssidan,
            där ministerråd har fått hållas via webbmöten och så vidare.
          </note>
          <note>
            Sista gången vi hade ett möte i den parlamentariska församlingen
            med personligt deltagande 2020 var i februari då vintermötet hölls.
            Där var det livliga debatter om aktuella frågor, till exempel
            säkerhetssituationen för Ukraina. Den ryska aggressionen har pågått
            sedan februari 2014, och det finns inget som tyder på att den
            har avstannat.
          </note>
          <note>
            Ett annat exempel är den utdragna konflikten i Nagorno-Karabach
            mellan Armenien och Azerbajdzjan där det har varit ett öppet krig
            och numera finns en fredsöverenskommelse, men det är viktigt att
            säkra att den bibehålls. Det förekommer utbrott och avsteg från
            denna, och det är ett stort hot.
          </note>
          <note>
            Ytterligare ett exempel är situationen i Georgien med den ryska
            annekteringen av Abchazien och Sydossetien.
          </note>
          <note>
            Jag tänker också på den politiska situationen och bristande demokratin
            i Belarus där vi har sett en eskalering av situationen – det går
            inte att säga något annat – efter presidentvalet 2020 där fängslanden
            och arresteringar har skett av civila som inte har gjort något
            annat än gett uttryck för sin vilja till demokrati.
          </note>
          <note>
            Jag tänker också på Ryssland och fängslandet av den ryska opposi
            ­ tionspolitikern Aleksej Navalnyj . Det är en process som började
            med för ­ giftning och fortsatte med fängslande och en resa till
            ett arbetsläger. Vi vet inte så mycket om vad som har hänt, för
            det finns ingen insyn i proces ­ sen.
          </note>
          <note>
            Det jag sa inledningsvis om att det inte finns någon nutid eller
            framtid utan historia sa jag för att jag i februari 2020, vid
            vintermötet, presenterade min rapport som jag hade utfört på uppdrag
            av OSSE:s parlamentariska församling angående mordet på den ryska
            oppositionspolitikern Boris Nemtsov. Tyvärr är detta en fråga
            som fortfarande är aktuell och som det fortfarande behöver bringas
            klarhet i. Vad var det som skedde?
          </note>
          <note>
            I min rapport tog jag upp behovet av insyn i den ryska legala
            processen, eller vad den ska kallas. Insyn saknas. Det som har
            tillkommit, som jag också nämnde i rapporten och som jag är väldigt
            glad över, är att det finns en Magnitskijlagstiftning på EU-nivå.
            Detta var något som jag underströk i rapporten.
          </note>
          <note>
            Det finns likheter i de här processerna, och jag tycker att de
            är viktiga att lyfta fram. Det finns olikheter också, men det
            är viktigt att ha fokus på centrala frågor om demokrati, medborgarnas
            rättigheter och rättigheter för oliktänkande och politiska alternativ
            till sittande regeringar.
          </note>
          <note>
            Vad jag också vill säga är att trots att det har varit en pandemi
            och bristande möjligheter att träffas har den svenska OSSE-delegationen
            fortsatt att ha sin höga ambitionsnivå och sin höga aktivitetsnivå.
            Det är väldigt roligt att vara vice ordförande i den svenska delegationen,
            för vi har deltagit i de valobservationer som har skett i Montenegro,
            Georgien, USA och Kirgizistan. Den enda valobservation som vi
            inte deltog i var den i Kazakstan, men det berodde på att den
            i Kirgizistan pågick samtidigt.
          </note>
          <note>
            Vi har också från delegationens sida deltagit i webbmöten. Sådana
            har hållits i ett högt tempo under 2020. Och webbmöten i all ära,
            fru talman – de är viktiga, för de ger möjlighet att lyfta aktuell
            politik – men de kan på intet sätt ersätta det mänskliga mötet
            just för att den mänskliga och personliga dimensionen saknas.
          </note>
          <note>
            Jag ser fram emot att kunna börja arbeta igen i den parlamentariska
            församlingen med de frågor som är viktiga och finns med i OSSE:s
            breda säkerhetsperspektiv – jag har anmält åtta minuters talartid,
            fru talman, men jag tar några sekunder till – som inkluderar demokrati,
            mänskliga rättigheter, förstås inklusive hbtq-personers rättigheter
            och kvinnors rättigheter, religionsfrihet, etniska minoriteter,
            öppna och fria medier, ekonomisk utveckling och miljö.
          </note>
          <note>
            Eftersom det här är den sista debatten för OSSE under året vill
            jag avsluta med att framföra ett tack till OSSE-delegationens
            sekretariat här i Sveriges riksdag som är delegationen behjälplig
            på ett fantastiskt vis med underlag och stöd i vårt arbete som
            politiker. Stort tack till er för ert fina arbete!
          </note>
          <note>
            Jag vill också yrka bifall till den moderata reservationen i
            betänkandet, reservation 2. Detta gör jag utifrån perspektivet
            att vi anser att det är viktigt att fokusera på OSSE:s huvudområden
            och att OSSE får en skarpare profil. Det är inte lätt, för det
            handlar om en beslutsordning i konsensus på regeringssidan, och
            det finns många krafter som vill lyfta bort fokus från huvudområdet
            till mindre aktuella och brännande områden. Därför är det viktigt
            att fokusera på huvudområdet.
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Kammaren beslutade kl. 15.48 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 13 Beslut om ärenden som slutdebatterats den 3 juni
          </note>
          <note>
            JuU27 Våldsbrott och brottsoffer
          </note>
          <note>
            Punkt 4 (Äldres utsatthet för våld i nära relationer)
          </note>
          <note>
            1. utskottet
          </note>
          <note>
            2. res. 1 (M, C, KD, L)
          </note>
          <note>
            Votering:
          </note>
          <note>
            33 för utskottet
          </note>
          <note>
            22 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP
          </note>
          <note>
            För res. 1: 11 M, 5 C, 3 KD, 3 L
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Haverikommission)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Brott mot äldre)
          </note>
          <note>
            1. utskottet
          </note>
          <note>
            2. res. 3 (M, C, KD)
          </note>
          <note>
            Votering:
          </note>
          <note>
            37 för utskottet
          </note>
          <note>
            18 för res. 3
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 L, 3 MP, 1 -
          </note>
          <note>
            För res. 3: 10 M, 5 C, 3 KD
          </note>
          <note>
            Frånvarande: 84 S, 60 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Pornografi och organiserad brottslighet)
          </note>
          <note>
            1. utskottet
          </note>
          <note>
            2. res. 5 (M, C, V, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 5
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 3 L, 3 MP
          </note>
          <note>
            För res. 5: 11 M, 5 C, 4 V, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 28 (Automatiskt kontaktförbud vid brott i nära relation)
          </note>
          <note>
            1. utskottet
          </note>
          <note>
            2. res. 23 (C, L)
          </note>
          <note>
            Votering:
          </note>
          <note>
            48 för utskottet
          </note>
          <note>
            8 för res. 23
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 MP, 1 -
          </note>
          <note>
            För res. 23: 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 32 (Översyn av stödet till brottsoffer och en koordinerande
            funk ­ tion)
          </note>
          <note>
            1. utskottet
          </note>
          <note>
            2. res. 25 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            29 för res. 25
          </note>
          <note>
            293 frånvarande
          </note>
          <note>
            Kammaren biföll res. 25.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 25: 16 S, 5 C, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 34 (Polisens återkoppling till brottsoffer)
          </note>
          <note>
            1. utskottet
          </note>
          <note>
            2. res. 27 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            29 för res. 27
          </note>
          <note>
            293 frånvarande
          </note>
          <note>
            Kammaren biföll res. 27.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 27: 16 S, 5 C, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 40 (Effektivare hantering av ersättning till brottsoffer)
          </note>
          <note>
            1. utskottet
          </note>
          <note>
            2. res. 32 (S, V, MP)
          </note>
          <note>
            Votering:
          </note>
          <note>
            24 för utskottet
          </note>
          <note>
            23 för res. 32
          </note>
          <note>
            9 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD
          </note>
          <note>
            För res. 32: 16 S, 4 V, 3 MP
          </note>
          <note>
            Avstod: 5 C, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 44 (Kartläggning av sexualbrotten)
          </note>
          <note>
            1. utskottet
          </note>
          <note>
            2. res. 38 (M, SD, KD)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 38
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 38: 11 M, 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU27 Kompletterande regler för uppehållstillstånd vid gymnasiestudier
          </note>
          <note>
            Punkt 1 (Kompletterande regler för uppehållstillstånd vid gymnasiestudier)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            23 för res. 1
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 1: 16 S, 4 V, 3 MP
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2 (Kvalificering för permanent uppehållstillstånd)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            4 för res. 2
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res. 2: 4 V
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            § 14 Beslut om ärenden som slutdebatterats den 8 juni
          </note>
          <note>
            SoU27 Riksrevisionens rapport om granskning av statens styrning
            av äldreomsorgen
          </note>
          <note>
            Punkt 1 (Nationell handlingsplan)
          </note>
          <note>
            1. utskottet
          </note>
          <note>
            2. res. 1 (SD, KD, L)
          </note>
          <note>
            Votering:
          </note>
          <note>
            40 för utskottet
          </note>
          <note>
            16 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP, 1 -
          </note>
          <note>
            För res. 1: 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Uppdrag till Socialstyrelsen)
          </note>
          <note>
            1. utskottet
          </note>
          <note>
            2. res. 3 (M, C, V, KD, L)
          </note>
          <note>
            Votering:
          </note>
          <note>
            29 för utskottet
          </note>
          <note>
            27 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 3 MP
          </note>
          <note>
            För res. 3: 11 M, 5 C, 4 V, 3 KD, 3 L, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Samordnade digitala system)
          </note>
          <note>
            1. utskottet
          </note>
          <note>
            2. res. 4 (S, C, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 4 V, 3 KD, 3 L, 1 -
          </note>
          <note>
            För res. 4: 16 S, 5 C, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU17 Kompetensförsörjning inom hälso- och sjukvården m.m.
          </note>
          <note>
            Punkt 1 ( Kompetensförsörjning inom hälso- och sjukvården )
          </note>
          <note>
            1. utskottet
          </note>
          <note>
            2. res. 1 ( S , MP)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 2 (Övriga frågor om kompetens)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            39 för utskottet
          </note>
          <note>
            3 för res. 4
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 MP
          </note>
          <note>
            För res. 4: 3 L
          </note>
          <note>
            Avstod: 10 SD, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Arbetsvillkor)
          </note>
          <note>
            1. utskottet
          </note>
          <note>
            2. res. 7 (C)
          </note>
          <note>
            Votering:
          </note>
          <note>
            24 för utskottet
          </note>
          <note>
            5 för res. 7
          </note>
          <note>
            27 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 4 V, 3 MP, 1 -
          </note>
          <note>
            För res. 7: 5 C
          </note>
          <note>
            Avstod: 11 M, 10 SD, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Vård och behandling av olika sjukdomar)
          </note>
          <note>
            1. utskottet
          </note>
          <note>
            2. res. 15 (KD)
          </note>
          <note>
            Votering:
          </note>
          <note>
            29 för utskottet
          </note>
          <note>
            3 för res. 15
          </note>
          <note>
            24 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 MP, 1 -
          </note>
          <note>
            För res. 15: 3 KD
          </note>
          <note>
            Avstod: 11 M, 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Mödrahälso- och förlossningsvård)
          </note>
          <note>
            1. utskottet
          </note>
          <note>
            2. res. 18 (SD)
          </note>
          <note>
            Votering:
          </note>
          <note>
            31 för utskottet
          </note>
          <note>
            10 för res. 18
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP
          </note>
          <note>
            För res. 18: 10 SD
          </note>
          <note>
            Avstod: 11 M, 3 KD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 9 (Cancervård)
          </note>
          <note>
            1. utskottet
          </note>
          <note>
            2. res. 20 (M)
          </note>
          <note>
            Votering:
          </note>
          <note>
            32 för utskottet
          </note>
          <note>
            11 för res. 20
          </note>
          <note>
            13 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 20: 11 M
          </note>
          <note>
            Avstod: 10 SD, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 12 (Abort)
          </note>
          <note>
            1. utskottet
          </note>
          <note>
            2. res. 30 (V)
          </note>
          <note>
            Votering:
          </note>
          <note>
            41 för utskottet
          </note>
          <note>
            5 för res. 30
          </note>
          <note>
            10 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 30: 4 V, 1 -
          </note>
          <note>
            Avstod: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU26 Förebyggande av våld i nära relationer
          </note>
          <note>
            Punkt 2 (Förtydligande av socialnämndens ansvar för insatser
            till våldsutövare)
          </note>
          <note>
            1. utskottet
          </note>
          <note>
            2. res. 1 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            29 för res. 1
          </note>
          <note>
            293 frånvarande
          </note>
          <note>
            Kammaren biföll res. 1.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 1: 16 S, 5 C, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Ytterligare förslag om det sekretessbrytande regelverket
            m.m.)
          </note>
          <note>
            1. utskottet
          </note>
          <note>
            2. res. 3 (M)
          </note>
          <note>
            3. res. 4 (KD)
          </note>
          <note>
            Förberedande votering:
          </note>
          <note>
            11 för res. 3
          </note>
          <note>
            3 för res. 4
          </note>
          <note>
            42 avstod
          </note>
          <note>
            293 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            42 för utskottet
          </note>
          <note>
            11 för res. 3
          </note>
          <note>
            3 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 3: 11 M
          </note>
          <note>
            Avstod: 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Förtydligat barnperspektiv)
          </note>
          <note>
            1. utskottet
          </note>
          <note>
            2. res. 6 (L)
          </note>
          <note>
            Votering:
          </note>
          <note>
            39 för utskottet
          </note>
          <note>
            3 för res. 6
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP, 1 -
          </note>
          <note>
            För res. 6: 3 L
          </note>
          <note>
            Avstod: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (Nationellt ansvar för samordning och kunskapsutveckling)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            Votering:
          </note>
          <note>
            32 för utskottet
          </note>
          <note>
            10 för res. 8
          </note>
          <note>
            14 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 4 V, 3 L, 3 MP, 1 -
          </note>
          <note>
            För res. 8: 10 SD
          </note>
          <note>
            Avstod: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 8 (Ytterligare förslag om våldsförebyggande arbete)
          </note>
          <note>
            1. utskottet
          </note>
          <note>
            2. res. 14 (V)
          </note>
          <note>
            Votering:
          </note>
          <note>
            22 för utskottet
          </note>
          <note>
            5 för res. 14
          </note>
          <note>
            29 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 KD, 3 MP
          </note>
          <note>
            För res. 14: 4 V, 1 -
          </note>
          <note>
            Avstod: 11 M, 10 SD, 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU6 Kompletterande bestämmelser till EU:s cybersäkerhetsakt
          </note>
          <note>
            Punkt 2 (Tillsynsansvaret över regelverket för cybersäkerhetscertifiering)
          </note>
          <note>
            1. utskottet
          </note>
          <note>
            2. res. 1 (M, C, KD, L)
          </note>
          <note>
            Votering:
          </note>
          <note>
            34 för utskottet
          </note>
          <note>
            22 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 4 V, 3 MP, 1 -
          </note>
          <note>
            För res. 1: 11 M, 5 C, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 6 (En it-haverikommission)
          </note>
          <note>
            1. utskottet
          </note>
          <note>
            2. res. 4 (C)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 4 V, 3 KD, 3 L, 3 MP, 1 -
          </note>
          <note>
            För res. 4: 5 C
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (Yttrandefrihet)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 5
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 5: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU9 Skärpt kontroll över explosiva varor
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Innehav och hantering av explosiva varor på allmän plats)
          </note>
          <note>
            1. utskottet
          </note>
          <note>
            2. res. 1 (M, KD, L)
          </note>
          <note>
            Votering:
          </note>
          <note>
            39 för utskottet
          </note>
          <note>
            17 för res. 1
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP, 1 -
          </note>
          <note>
            För res. 1: 11 M, 3 KD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (DNA-märkning av explosiva varor)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res. 2
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res. 2: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Direktåtkomst för Tullverket)
          </note>
          <note>
            1. utskottet
          </note>
          <note>
            2. res. 3 (M, KD, L)
          </note>
          <note>
            Votering:
          </note>
          <note>
            38 för utskottet
          </note>
          <note>
            17 för res. 3
          </note>
          <note>
            1 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 MP
          </note>
          <note>
            För res. 3: 11 M, 3 KD, 3 L
          </note>
          <note>
            Avstod: 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (Tändapparater)
          </note>
          <note>
            1. utskottet
          </note>
          <note>
            2. res. 4 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 4: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            KU26 Kommittéberättelse – kommittéernas verksamhet under 2020,
            m.m.
          </note>
          <note>
            Punkt 1 (Kommittéberättelse – kommittéernas verksamhet under
            2020)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            KU27 Indelning i utgiftsområden
          </note>
          <note>
            Kammaren biföll utskottets förslag.
          </note>
          <note>
            KU29 Riksrevisionens rapport om granskningsnämndens granskning
            av public service
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            46 för utskottet
          </note>
          <note>
            10 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 L, 3 MP, 1 -
          </note>
          <note>
            För res.: 10 SD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            KU33 Ett institut för mänskliga rättigheter
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            44 för utskottet
          </note>
          <note>
            11 för res. 1
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 KD, 3 L, 2 MP, 1 -
          </note>
          <note>
            För res. 1: 11 M
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 14 MP,
            1 -
          </note>
          <note>
            Punkt 2 (Bestämmelse om att lämna förslag om folkrättsliga åtaganden)
          </note>
          <note>
            1. utskottet
          </note>
          <note>
            2. res. 2 (S, C, V, MP)
          </note>
          <note>
            Votering:
          </note>
          <note>
            27 för utskottet
          </note>
          <note>
            29 för res. 2
          </note>
          <note>
            293 frånvarande
          </note>
          <note>
            Kammaren biföll res. 2.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 3 KD, 3 L
          </note>
          <note>
            För res. 2: 16 S, 5 C, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 3 (Institutet för mänskliga rättigheter)
          </note>
          <note>
            1. utskottet
          </note>
          <note>
            2. res. 3 (SD, C, L)
          </note>
          <note>
            Votering:
          </note>
          <note>
            38 för utskottet
          </note>
          <note>
            18 för res. 3
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 4 V, 3 KD, 3 MP, 1 -
          </note>
          <note>
            För res. 3: 10 SD, 5 C, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Tydliggöra institutets oberoende roll)
          </note>
          <note>
            1. utskottet
          </note>
          <note>
            2. res. 4 (SD, L)
          </note>
          <note>
            Votering:
          </note>
          <note>
            43 för utskottet
          </note>
          <note>
            13 för res. 4
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 4 V, 3 KD, 3 MP, 1 -
          </note>
          <note>
            För res. 4: 10 SD, 3 L
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            UU10 Verksamheten i Europeiska unionen under 2020
          </note>
          <note>
            Punkt 1 (EU:s övergripande utveckling)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            11 för res. 1
          </note>
          <note>
            10 för res. 2
          </note>
          <note>
            35 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            24 för utskottet
          </note>
          <note>
            11 för res. 1
          </note>
          <note>
            20 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 3 KD, 3 L, 2 MP
          </note>
          <note>
            För res. 1: 11 M
          </note>
          <note>
            Avstod: 10 SD, 5 C, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 14 MP,
            1 -
          </note>
          <note>
            Punkt 4 (EU:s sanktionslagstiftning mot allvarliga kränkningar
            av och brott mot de mänskliga rättigheterna)
          </note>
          <note>
            1. utskottet
          </note>
          <note>
            2. res. 14 (S, MP)
          </note>
          <note>
            Votering:
          </note>
          <note>
            37 för utskottet
          </note>
          <note>
            19 för res. 14
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 4 V, 3 KD, 3 L, 1 -
          </note>
          <note>
            För res. 14: 16 S, 3 MP
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 5 (En nationell sanktionslagstiftning för mänskliga rättigheter)
          </note>
          <note>
            1. utskottet
          </note>
          <note>
            2. res. 15 (S, V, MP)
          </note>
          <note>
            Votering:
          </note>
          <note>
            32 för utskottet
          </note>
          <note>
            24 för res. 15
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 11 M, 10 SD, 5 C, 3 KD, 3 L
          </note>
          <note>
            För res. 15: 16 S, 4 V, 3 MP, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 7 (EU:s bilaterala och regionala förbindelser)
          </note>
          <note>
            1. utskottet
          </note>
          <note>
            2. res. 24 (KD)
          </note>
          <note>
            3. res. 25 (L)
          </note>
          <note>
            Förberedande votering:
          </note>
          <note>
            3 för res. 24
          </note>
          <note>
            3 för res. 25
          </note>
          <note>
            50 avstod
          </note>
          <note>
            293 frånvarande
          </note>
          <note>
            Förste vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Förste vice talmannen anmodade Johan Andersson (S) och Kerstin
            Lundgren (C) att fungera som kontrollanter vid lottningen samt
            Saila Quicklund (M) att förrätta lottningen.
          </note>
          <note>
            Den upptagna lottsedeln visade ett nej, och kammaren hade således
            antagit res. 25.
          </note>
          <note>
            Huvudvotering:
          </note>
          <note>
            18 för utskottet
          </note>
          <note>
            3 för res. 25
          </note>
          <note>
            34 avstod
          </note>
          <note>
            294 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 15 S, 3 MP
          </note>
          <note>
            För res. 25: 3 L
          </note>
          <note>
            Avstod: 11 M, 10 SD, 5 C, 4 V, 3 KD, 1 -
          </note>
          <note>
            Frånvarande: 85 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Mats Wiking (S) anmälde att han avsett att rösta ja men markerats
            som frånvarande.
          </note>
          <note>
            Punkt 9 (EU:s klimatarbete)
          </note>
          <note>
            1. utskottet
          </note>
          <note>
            2. res. 29 (C)
          </note>
          <note>
            Votering:
          </note>
          <note>
            36 för utskottet
          </note>
          <note>
            5 för res. 29
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 3 KD, 3 L, 3 MP
          </note>
          <note>
            För res. 29: 5 C
          </note>
          <note>
            Avstod: 10 SD, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 10 (Migration och gränskontroll)
          </note>
          <note>
            1. utskottet
          </note>
          <note>
            2. res. 32 (V)
          </note>
          <note>
            Votering:
          </note>
          <note>
            41 för utskottet
          </note>
          <note>
            4 för res. 32
          </note>
          <note>
            11 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 5 C, 3 KD, 3 L, 3 MP
          </note>
          <note>
            För res. 32: 4 V
          </note>
          <note>
            Avstod: 10 SD, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets för slag.
          </note>
          <note>
            § 16 (forts. från § 12) Organisationen för säkerhet och samarbete
            i Europa (OSSE) (forts. UU12)
          </note>
          <note>
            Anf. 167 BJÖRN SÖDER (SD):
          </note>
          <note>
            Fru talman! Riksdagen behandlar i dag ett betänkande som omfattar
            en redogörelse om 2020 års verksamhet i OSSE:s parlamentariska
            församling av OSSE:s svenska delegation och en skrivelse från
            regeringen om OSSE:s verksamhet under andra halvåret 2019 och
            helåret 2020.
          </note>
          <note>
            Det har varit ett ytterst annorlunda år som vi har lagt bakom
            oss där mycket av verksamheten har påverkats av den rådande pandemin.
            För den parlamentariska församlingen innebar det att varken sommarmötet
            eller höstmötet kunde hållas. Dock har inte problemen runt om
            i OSSE-området avstannat. Tvärtom var förra året ett turbulent
            år, och det är fortfarande är mycket oroligt. Den ryska ockupationen
            av georgiska territorier fortsätter, och den ryska aggressionen
            mot Ukraina fortsätter. Vi har den mycket oroande utvecklingen
            i Belarus. Dessutom har det varit ett nytt krig mellan Armenien
            och Azerbajdzjan . I många fall kan man bara beklaga hur om ­
            världen fortsätter att se på när övergrepp efter övergrepp mot
            såväl stater som människor begås.
          </note>
          <note>
            Den 27 september anföll Azerbajdzjan Nagorno-Karabach och Armenien.
            Det råder inga oklarheter om att anfallet var noga planerat. Under
            en längre tid hade Azerbajdzjan rustat med stora krigsmaterielinköp
            från framför allt Turkiet. När anfallet skedde deltog både turkisk
            militär och inhyrda IS-terrorister från Syrien. Konflikten eskalerade
            snabbt, och omvärlden stod och såg på när krigsbrott efter krigsbrott
            skedde.
          </note>
          <note>
            Det finns gott om vittnesmål och bevis för hur Azerbajdzjan medvetet
            beskjutit sjukhus, skolor, bostadsområden och andra civila mål
            med många civila offer som följd. Azerbajdzjanska soldater har
            utomrättsligt avrättat tillfångatagna armeniska soldater, och
            man har använt sig av utländska islamistiska terrorister som man
            har uppmuntrat till att halshugga armeniska soldater. Utöver det
            har man rivit och förstört gamla armeniska kulturföremål som ett
            led i att utplåna alla spår av den långvariga armeniska historien
            i området.
          </note>
          <note>
            Azerbajdzjans handlingar, uppbackade av Turkiet, utgör allvarliga
            kränkningar av de grundläggande principerna i internationell rätt.
            Trots det möttes de av stor tystnad. På samma sätt som världen
            stod och såg på när ungturkiska rörelsen försökte utplåna Armenien
            och armenierna i folkmordet 1915 stod världen åter och såg på
            när ett nytt försök gjordes.
          </note>
          <note>
            De ansvariga bakom dessa brott måste ställas till svars för brott
            mot internationell rätt.
          </note>
          <note>
            Den 10 november slöts ett eldupphöravtal mellan de stridande
            parterna. Bakom avtalet stod Ryssland, som hade gjort upp med
            Turkiet. Historien från 1921, när Moskva beslutade om att Nagorno-Karabach
            skulle tillfalla Azerbajdzjan, upprepade sig.
          </note>
          <note>
            Vi kan konstatera att Ryssland och Turkiet använt både Armenien
            och Azerbajdzjan som brickor i sitt stormaktsspel och lyckats
            spela ut OSSE:s Minskgrupp som konfliktlösningsmekanism.
          </note>
          <note>
            Jag är oroad över Azerbajdzjans destruktiva inställning till
            att politi ­ sera humanitära frågor och deras blockering av internationella
            organisatio ­ ners, inklusive FN:s, tillträde till Nagorno-Karabach
            som också har block ­ erat möjligheten att ge Nagorno-Karabachs
            folk humanitärt bistånd.
          </note>
          <note>
            Azerbajdzjan har inte låtit och låter fortfarande inte tillfångatagna
            armeniska soldater återvända hem. I april i år kunde vi bevittna
            att man dessutom öppnat en utställningspark i Baku tillägnad kriget.
            I parken visar man upp beslagtagen armenisk militärutrustning
            och skyltdockor föreställande armeniska soldater på ett mycket
            förnedrande sätt. Utställningen kränker minnet av de armeniska
            offren för kriget men även deras familjers värdighet. Personliga
            tillhörigheter från dödade armeniska soldater visas med ­ vetet
            upp, och det kommer givetvis att orsaka ytterligare lidande för
            deras familjer. Tala om osmakligt!
          </note>
          <note>
            Sverige, som nu innehar ordförandeskapet i OSSE, måste arbeta
            hårdare för att få Azerbajdzjan att återlämna fångarna. Jag är
            väl medveten om att Sveriges regering har velat spela en viss
            diplomatisk roll i konflikten för att inte störa möjligheterna
            att påverka som ordförandeland. Det är också något utrikesministern
            pekat på i sina svar på mina många frågor angående konflikten.
            Men det duger inte längre. Det har uppenbarligen inte gett resultat.
            Sverige måste våga stå upp för det som är rätt, just för att det
            är rätt.
          </note>
          <note>
            Fru talman! De politiskt bindande åtagandena i OSSE:s tredje
            dimen ­ sion syftar till att säkerställa att de mänskliga rättigheterna
            respekteras fullt ut samt till att upprätthålla rättsstatens principer,
            bygga upp och bevara demokratiska institutioner och motverka intolerans
            och diskriminering.
          </note>
          <note>
            Vid det senaste sommarmöte i OSSE:s parlamentariska församling
            som vi kunde hålla, det i Luxemburg 2019, antogs som vanligt en
            deklaration av församlingen. Deklarationen är ett sätt för parlamentarikerna
            i de deltagande staterna att visa OSSE vad man önskar att organisationen
            ska arbeta med och fokusera på.
          </note>
          <note>
            Jag hade inför mötet lagt fram ett förslag att OSSE i en resolution
            borde uppmärksamma, fördöma och åtgärda den diskriminering av
            kristna och andra religiösa minoriteter som för närvarande sprider
            sig i flera av organisationens deltagande stater.
          </note>
          <note>
            Diskrimineringen ökar i takt med att skolor och moskéer sponsrade
            av Saudiarabien etableras. Många upplever hotet från den snabbt
            växande wahhabitiska trosriktningen inom islam med centrum i Saudiarabien.
          </note>
          <note>
            Trots att många av länderna har religionsfrihet instiftad i grundlagen
            oroar sig allt fler över att våga visa annan religiös övertygelse.
            Inte sällan är det kristna minoriteter som far mest illa.
          </note>
          <note>
            Resolutionen antogs av församlingen och blev därför en del av
            deklarationen från Luxemburgmötet.
          </note>
          <note>
            Genom resolutionen uttrycker den parlamentariska församlingen
            inom OSSE stor oro över att diskrimineringen och förtrycket av
            minoritetsreli ­ gioner i vissa av OSSE:s deltagande stater verkar
            ha ökat i omfattning under senare tid. Det inkluderar även institutionellt
            förtryck genom förtryckande rättsakter mot olika kristna trosinriktningar,
            vilket kan underlätta och uppmuntra till hatbrott mot medlemmar
            av dessa trosinriktningar.
          </note>
          <note>
            Man noterar med oro att denna diskriminering inkluderar vag eller
            tvetydig lagstiftning när det gäller religionsfrihet. Detta låter
            myndigheter vidta godtyckliga åtgärder mot vissa kyrkor, inklusive
            tillslag och nedläggningar, bland annat mot ”huskyrkor” i landsbygdsregioner
            som saknar officiellt registrerade kyrkobyggnader.
          </note>
          <note>
            Man noterar förtryck av och godtyckliga handlingar mot vissa
            tros ­ inriktningar och deras prästerskap i ockuperade territorier
            och förbud för vissa trosinriktningar att registrera eller förnya
            registreringen av sina sam ­ fund eller tjänster, utföra missionsarbete
            eller bygga nya kyrkobyggnader på grund av ogenomskinliga eller
            partiska ”zonstandarder”.
          </note>
          <note>
            Slutligen noterar man officiell stigmatisering av dem som konverterar
            till kristendomen, inklusive påtryckningar för att de ska avstå
            från sin tro, förverkande av biblar och annan religiös litteratur
            och begränsningar för utnämningen av kyrkoansvariga.
          </note>
          <note>
            I deklarationen uppmanar man OSSE:s deltagande stater att ta
            hänsyn till ökad diskriminering mot kristna och anhängare av andra
            trosuppfattningar i minoritet. Man erkänner den fulla suveräniteten
            i alla kristna trosinriktningar och deras kyrkliga organ, deras
            oberoende från politiska påtryckningar och deras rättigheter att
            fatta sina egna beslut oavsett politiska konflikter. OSSE:s parlamentariska
            församling rekommenderar därför OSSE att vidta åtgärder mot diskriminering.
          </note>
          <note>
            Fru talman! Sverige övertog ordförandeskapet i OSSE den 1 januari
            i år. När nu utrikesministern är här i kammaren i dag vill jag
            gärna ställa frågan till henne hur det svenska ordförandeskapet
            har arbetat med den ökande diskrimineringen av framför allt kristna.
          </note>
          <note>
            Jag ställde för ett år sedan en fråga till utrikesministern om
            hon avsåg att under Sveriges ordförandeskap i enlighet med Luxemburgdeklaratio
            ­ nen sätta särskilt fokus på att bekämpa den ökande diskrimineringen
            av kristna och andra religiösa minoritetstrosuppfattningar inom
            OSSE:s del ­ tagande stater.
          </note>
          <note>
            Hon svarade då att ett av de huvudsakliga skälen till att Sverige
            valde att ställa sig till förfogande som ordförande för OSSE i
            år – utöver önskan om att bidra till stärkt respekt för den europeiska
            säkerhetsordningen – var den viktiga roll som OSSE har i att bidra
            till det breda säkerhetsbegreppet, där länken mellan respekt för
            mänskliga rättigheter, demokrati och rättsstatens principer för
            säkerhet tydliggörs.
          </note>
          <note>
            Hon svarade vidare att som ordförande skulle Sverige arbeta nära
            OSSE:s institutioner som ODIHR och högkommissarien för nationella
            mi ­ noriteter samt att ordförandeskapet till sitt förfogande
            skulle ha tre person ­ liga representanter som har i uppdrag att
            motverka antisemitism, islamo ­ fobi och intolerans mot övriga
            religiösa minoriteter, däribland kristna.
          </note>
          <note>
            Med tanke på att det är just kristna som är den mest utsatta
            religiösa gruppen i världen i dag känns det något märkligt att
            man inte ens använder begreppet kristofobi utan klumpar ihop denna
            grupp med ”övriga religiösa minoriteter”.
          </note>
          <note>
            Men hur har arbetet gått? Min uppfattning är att man inte gjort
            särskilt mycket i detta ämne, deklarationen till trots.
          </note>
          <note>
            Det vore synd om det arbete som parlamentarikerna lägger ned
            under sina möten var förgäves och slutdokumenten endast blev hyllprodukter
            som OSSE inte beaktar. Av denna anledning, för att tydliggöra,
            har vi föreslagit att riksdagen tillkännager för regeringen att
            regeringen under sitt ordförandeskap i OSSE aktivt bör verka inom
            OSSE:s tredje dimension för att sätta särskilt fokus på att bekämpa
            den ökande diskrimineringen av kristna och andra religiösa minoritetstrosuppfattningar
            inom OSSE:s deltagande stater. Därför yrkar vi bifall till reservation
            1.
          </note>
          <note>
            Jag vill också, precis som föregående talare Margareta Cederfelt,
            tacka OSSE-delegationens sekretariat för ett väldigt väl utfört
            arbete och ett bra stöd till oss som ingår i den svenska delegationen.
            Tack för det!
          </note>
          <note>
            Anf. 168 YASMINE POSIO (V):
          </note>
          <note>
            Fru talman! Multilaterala organ är viktiga arenor där Sverige
            har ett guldläge att driva på för demokrati som sträcker sig utöver
            fria, rättvisa och transparenta val. Det är arenor där vi kan
            driva på för fred, mänskliga rättigheter, jämställdhet och en
            hållbar värld som även framtida generatio ­ ner kan leva i.
          </note>
          <note>
            En sådan arena är Organisationen för säkerhet och samarbete i
            Europa, som jag i fortsättningen kommer att kalla OSSE eftersom
            namnet är en tungvrickare. Inom OSSE har det klarlagts att kopplingarna
            mellan säkerhet, respekt för mänskliga rättigheter, demokrati,
            rättsstatsprincipen, ekonomi och klimat är grundförutsättningar
            för ett fredligt och konfliktlöst samhälle. Därför arbetar OSSE
            inom många olika områden, bland annat val, fria medier, jämställdhet,
            minoriteters rättigheter, vapenkontroll, demokrati, miljö och
            utbildning.
          </note>
          <note>
            I dag ingår två skrivelser i utrikesutskottets betänkande. Den
            ena är regeringens skrivelse, som i huvudsak fokuserar på ordförandeskapet
            i OSSE. Den andra är skrivelsen från den svenska delegationen
            till OSSE:s parlamentariska församling. Margareta Cederfelt lyfte
            ju skillnaderna mellan OSSE och OSSE:s parlamentariska församling
            i sitt anförande, så jag låter bli att upprepa detta här.
          </note>
          <note>
            Då jag ingår i den svenska delegationen vill jag passa på att
            koppla ihop några av de saker vi i Vänsterpartiet tycker är viktiga
            att arbeta med i OSSE med det vi som delegation gör och det jag
            som enskild delegat gör – viktiga punkter som är grundläggande
            för att skapa långsiktig fred och säkerhet så att vi förhoppningsvis
            kan få stopp på de konflikter som finns i OSSE-området, som lyfts
            i betänkandet.
          </note>
          <note>
            Låt mig börja med civilsamhället, som har en central roll i demokratiska
            system och för den demokratiska utvecklingen. Det fungerar som
            både vakthund och visselblåsare när övergrepp har begåtts, rättigheter
            kränkts eller utvecklingen är på väg att gå åt fel håll. Det fungerar
            som ansvarsutkrävare för utlovade reformer och beslut men också
            som informationskälla för såväl befolkningen inom ett land som
            omvärlden. I vissa fall erbjuder civilsamhället tjänster och funktioner
            som staten inte klarar av att leverera.
          </note>
          <note>
            Det är också i civilsamhället som människor går samman och gemensamt
            kräver förändring och att få sina rättigheter tillgodosedda och
            sina livsvillkor förbättrade. Civilsamhället utgör därmed en helt
            central roll och en bra motvikt till mäktiga politiska och ekonomiska
            intressen och är en viktig arena för att utjämna ojämlikhet och
            orättvisor världen över.
          </note>
          <note>
            I dag krymper civilsamhällets utrymme i många länder, och därför
            är det så viktigt att vi i OSSE-delegationen på våra resor träffar
            civilsamhällesorganisationer, både för att vi ska lära oss mer
            om situationen i de länder vi besöker och för att visa organisationerna
            vår uppskattning för det oerhört viktiga arbete de utför.
          </note>
          <note>
            Fru talman! Rätten till hälsa och till sin sexualitet och rätten
            att bestämma över sin kropp är grundläggande mänskliga rättigheter.
            Men detta är rättigheter som kränks och inskränks i väldigt många
            länder. I stora delar av världen möter människor, oavsett kön,
            inskränkningar i sexuell och reproduktiv hälsa och rättigheter.
            Miljontals kvinnor och flickor saknar exempelvis tillgång till
            preventivmedel.
          </note>
          <note>
            Samtidigt dör många kvinnor och flickor årligen i samband med
            osäkra och illegala aborter och av graviditets- eller förlossningskomplikationer.
            Den absoluta majoriteten av de kvinnor som drabbas lever i låg-
            och medelinkomstländer. En tredjedel av alla kvinnor i hela världen
            upplever dessutom någon form av fysisk eller psykisk misshandel
            under sitt liv. Detta har förvärrats under pandemin.
          </note>
          <note>
            I OSSE:s parlamentariska församling finns både länder som kommit
            en bra bit på vägen och länder som ligger långt efter när det
            gäller SRHR. Eftersom resolutioner i OSSE:s parlamentariska församling
            antas med majoritet kan inget enskilt land obstruera när vi antar
            resolutioner som gäller frågor som de inte vill arbeta med. Vänsterpartiet
            kommer att arbeta för att skrivningar om SRHR ska finnas med i
            de årliga resolutioner som antas i den parlamentariska församlingen.
          </note>
          <note>
            Jag anser att Sverige under ordförandeskapet i OSSE 2021 ska
            driva frågan om vikten av SRHR som en grund för säkerhetsfrämjande
            arbete och kvinnors demokratiska deltagande. Därmed, fru talman,
            vill jag yrka bifall till reservation nummer 3.
          </note>
          <note>
            Just nu när Sverige innehar ordförandeskapet är det såklart en
            balansakt utan dess like för ordföranden att leda och få med sig
            alla de 57 länder som ingår. I tider som dessa, då vi ser hur
            civilsamhällets utrymme krymper, oppositionella och journalister
            fängslas och uråldriga konservativa och patriarkala krafter motarbetar
            kvinnors rättigheter, är det svårt att få ett multilateralt organ
            som OSSE att utvecklas i en modern, demokratiskt öppen riktning.
          </note>
          <note>
            Jag tycker att det är väldigt positivt att utrikesminister Ann
            Linde i sina prioriteringar och i sitt inledningstal lyfte hur
            viktigt det är att följa och försvara de principer som OSSE grundas
            på och att alla har ett ansvar att upprätthålla de gemensamma
            åtaganden som antagits. Även vikten av jämställdhet kom med i
            inledningstalet, liksom behovet av att öka kvinnors roll i fredssamtal.
            Att civilsamhällets perspektiv och bidrag till säkerhet måste
            beaktas och säkerställas var också bra och typiskt svenskt.
          </note>
          <note>
            Hur stor genomslagskraft detta kommer att få i OSSE återstår
            att se, men det är positivt att regeringen åtminstone har ambitionen
            att försöka. I FN:s säkerhetsråd lyckades ju Sverige få till en
            ökad förståelse för och kunskap om resolution 1325 om kvinnor,
            fred och säkerhet, och numera är det åtminstone med i en del fredssamtal
            och även i en del av FN:s olika fredsbevarande uppdrag även om
            mer tyvärr behöver göras.
          </note>
          <note>
            Jag vill stanna kvar vid just resolution 1325. För att uppnå
            hållbar internationell fred och säkerhet är det oerhört viktigt
            med kvinnors ökade deltagande i att förebygga, hantera och lösa
            konflikter, men även i fredsbyggande och återuppbyggande efter
            en konflikt. För att kvinnor ska kun ­ na delta jämställt behöver
            de ha rätten att bestämma över sina egna kroppar. Därför är detta
            en så viktig fråga för oss i Vänsterpartiet, därför kommer jag
            själv att lyfta det i OSSE:s parlamentariska församling. Jag hoppas
            att även utrikesministern under sitt ordförandeskap i OSSE kommer
            att trycka på för detta.
          </note>
          <note>
            Jag vill, i likhet med de andra delegaterna, passa på att tacka
            kansliet, RIK, för deras fantastiska arbete ihop med oss.
          </note>
          <note>
            Anf. 169 GUDRUN BRUNEGÅRD (KD):
          </note>
          <note>
            Fru talman! Sverige ska ha en värdebaserad utrikespolitik som
            syftar till att stärka fred, frihet, utveckling, förståelse, försoning
            och mänskliga rättigheter. Vår utrikespolitik är ett uttryck för
            att vi alla har ett ansvar för varandra, något som är grundläggande
            i den kristdemokratiska ideologin.
          </note>
          <note>
            Människovärdet är universellt och kan aldrig någonsin relativiseras
            av geografiska gränser. Därför måste frihet, säkerhet och demokrati
            samt de mänskliga rättigheterna vara huvudmål för utrikespolitiken.
          </note>
          <note>
            I det instabila läge som råder i vår omvärld, med krig och konflikter,
            är det viktigt att Sverige fortsätter att bidra till både etablerade
            och nya insatser inom fredsfrämjande, säkerhetsfrämjande och konfliktförebyggande
            verksamhet inom Nato, EU, FN och OSSE, som vi ju pratar om i dag.
            Vi har en skyldighet att bistå människor i nöd med hjälp, oavsett
            var i världen de befinner sig, och vi i Sverige måste vara beredda
            att försvara de mänskliga rättigheterna.
          </note>
          <note>
            Utöver detta ska utrikespolitiken främja handel. Frihandel och
            marknadsekonomi är vägen framåt för ökat välstånd och för att
            lyfta människor ur fattigdom. Utifrån dessa grundläggande principer
            ska utrikespolitiken främja svenska intressen i omvärlden.
          </note>
          <note>
            Sverige ska vara en aktiv aktör inom de olika internationella
            samverkansorgan där vi verkar, från det nordiska till det globala.
            Vi ska bidra till att dessa samarbeten fungerar så effektivt och
            resultatinriktat som möjligt.
          </note>
          <note>
            Det gäller inte minst inom OSSE, där Sverige under 2021 har ordförandeskapet.
            OSSE är en viktig organisation för säkerhet och samverkan, och
            Sverige ska vara aktivt under ordförandeskapet.
          </note>
          <note>
            Utmaningarna som är förknippade med detta är stora. Genom sin
            brokiga sammansättning har ju OSSE inte bara medlemmar som självklart
            delar våra värderingar om demokrati och mänskliga rättigheter.
            Där finns ju också autokratier som Ryssland och Belarus, och där
            finns unga demokratier bland de forna sovjetstaterna. Men det
            ger också möjligheter.
          </note>
          <note>
            I kraft av organisationens grundläggande syfte, att arbeta med
            tidiga varningar, konflikthantering och återuppbyggnad, är det
            nödvändigt att fortsätta att hävda det fullständigt oacceptabla
            i att Ryssland ockuperar Abchazien och Sydossetien i Georgien,
            likaså Krim och andra delar av östra Ukraina. Sverige och övriga
            västvärlden kan inte och får inte resignera och se områdena som
            annekterade. Vi måste fortsätta att arbeta för Georgiens och Ukrainas
            fulla rätt till sitt folkrättsliga territorium. Vi står upp för
            dessa staters suveränitet och territoriella integritet.
          </note>
          <note>
            Vi måste från svensk sida driva på för att få till stånd fredsövervakning
            i dessa områden, för att motverka att Ryssland flyttar fram sina
            positioner, bit för bit.
          </note>
          <note>
            Fru talman! Utvecklingen i Belarus, med valfusket i oktober,
            det urskillningslösa våldet mot fredliga demonstranter, fängslandena
            och tortyren mot oliktänkande och den folkrättsvidriga flygplanskapningen
            över belarusiskt luftrum, för oss tillbaka till kalla krigets
            dagar och måste fördömas å det kraftfullaste. Sverige måste fortsätta
            att använda sitt ordförandeskap för att göra detta. Samtidigt
            behöver vi arbeta på alla upptänkliga sätt för att ge stöd till
            oppositionen och civilbefolkningen som lider av både förtrycket
            i sig och följderna av den isolering som sanktionerna västvärlden
            har satt in förorsakar.
          </note>
          <note>
            Fru talman! Vi följer händelseutvecklingen i Nagorno-Karabach
            med stor oro. Kriget i höstas var ett bakslag av stor magnitud.
            Ett nytt geopoli ­ tiskt läge har skapats, där Ryssland och Turkiet
            stärker sin närvaro i regio ­ nen. Den armeniska befolkningen
            lämnades åt sitt öde, stora mängder människor drevs på flykt från
            sina hem och har inte fått återvända och krigsfångar har inte
            släppts. Sverige måste driva på för att fred och åter ­ uppbyggnad
            ska komma till stånd.
          </note>
          <note>
            Utvecklingen i Turkiet är mycket nedslående, med minskat demokratiskt
            utrymme. Turkiet lär vara det land där det är allra farligast
            att vara jour ­ nalist. OSSE har ju en representant för mediefrihet,
            som ska bevaka och ge tidiga varningar om kränkningar mot yttrandefriheten
            i medlemsstaterna. OSSE:s principer och föresatser gällande yttrandefrihet
            och fria medier måste också framhållas under det svenska ordförandeskapet.
          </note>
          <note>
            Det är för övrigt ironiskt att just Turkiet för en tid sedan
            drog sig ur Europarådets konvention om förebyggande och bekämpning
            av våld mot kvinnor och av våld i hemmet, allmänt kallad Istanbulkonventionen.
            Även detta område ligger nära uppdraget för en OSSE-institution,
            OSCE Office for Democratic Institutions and Human Rights, som
            är aktivt vad gäller OSSE-ländernas demokratiska utveckling, mänskliga
            rättigheter, tolerans och icke-diskriminering. Här förväntar jag
            mig att Sverige är med och trycker på.
          </note>
          <note>
            Fru talman! Slutligen vill jag ta upp ett annat område där jag
            saknar Sveriges röst. Lika ivrigt som vi står upp för kvinnors
            rättigheter borde vi stå upp som försvarare och pådrivare för
            religionsfrihet och rätten att utöva sin tro, att byta religion
            men också att avstå från religion. I en lång rad av OSSE-länderna
            kränks dessa rättigheter. Vid ett möte med Sveriges OSSE - ambassadör
            i utrikesutskottet för en tid sedan nämndes att planeringen pågår
            för den dimension som rör de mänskliga rättigheterna, där religionsfriheten
            ingår. Det är hög tid nu, ministern. Det återstår bara ett halvår
            av Sveriges ordförandeskap, och här pågår omfattande och svåra
            kränkningar av mänskliga rättigheter.
          </note>
          <note>
            I Förenta nationernas deklaration om de mänskliga rättigheterna
            är religionsfriheten nämnd först av alla friheter och rättigheter.
            I väldigt många länder är religionen en av de djupaste identiteterna
            för människor. Det kan vara svårt att förstå i vårt sekulariserade
            Sverige. Men även om regeringen har svårt att ta till sig detta
            så borde Sverige, som den stora försvarare för mänskliga rättigheter
            vi är kända för att vara, reagera med största kraft mot den förföljelse,
            de trakasserier, den misshandel och ibland dödsstraff som drabbar
            enskilda människor oavsett orsak. I det här fallet är det religion.
          </note>
          <note>
            Kristna är den grupp som är utsatta för mest diskriminering och
            förföljelse för sin tros skull. Här behöver Sverige förändra sin
            inställning och aktivt stå upp till försvar för förföljda kristna
            världen över, men i det här sammanhanget i alla de OSSE-länder
            där deras rättigheter kränks.
          </note>
          <note>
            Med detta, fru talman, yrkar jag bifall till reservation 1.
          </note>
          <note>
            Anf. 170 JOHAN BÜSER (S):
          </note>
          <note>
            Fru talman! Vi behandlar nu utrikesutskottets betänkande 2020/21:UU12
            om Organisationen för säkerhet och samarbete i Europa, OSSE. Som
            ordförande i den svenska parlamentariska OSSE-delegationen är
            jag stolt över att Sverige med utrikesminister Ann Linde i spetsen
            innehar ordförandeskapet för OSSE detta år.
          </note>
          <note>
            Den svenska delegationen i riksdagen, som jag alltså ingår i
            och leder, består av de fem största partierna och är en engagerad
            delegation. Innan jag återkommer till såväl det svenska ordförandeskapet
            som lite om den svenska delegationens arbete under det gångna
            året vill jag först yrka bifall till utskottets förslag i det
            betänkande vi behandlar i dag.
          </note>
          <note>
            Fru talman! OSSE är världens största regionala säkerhetsorganisation
            med 57 deltagande stater i Europa, Kaukasus, Centralasien och
            Nordamerika. OSSE verkar för att främja säkerhet och stabilitet
            i regionen utifrån en brett definierad syn på säkerhet som omfattar
            tre dimensioner: en säker ­ hetspolitisk, en ekonomisk och miljömässig
            samt en rörande demokrati och mänskliga rättigheter.
          </note>
          <note>
            Organisationens särskilda styrka ligger bland annat i dess breda
            krets av deltagande stater, den konfliktförebyggande verksamheten,
            det breda spektrumet av institutioner och instrument som medger
            snabb och flexibel konflikthantering samt den utbredda fältnärvaron.
            OSSE är en organisa ­ tion som likt FN arbetar i en inkluderande
            anda.
          </note>
          <note>
            Detta ställer särskilda krav på oss som värnar frihet och mänskliga
            rättigheter. Så länge ofrihet, förtryck, förföljelse, konflikt
            och korruption är en påtaglig del av vardagen i många av dessa
            länder måste den tuffa diskussionen men ändock respektfulla dialogen
            vara ständigt pågående vid alla delar av OSSE-församlingens möten.
          </note>
          <note>
            Fru talman! Det senaste året har trots den världsomfattande covidpandemin
            ett antal valobservationer genomförts, och den svenska delegatio
            ­ nen har deltagit aktivt med ett flertal riksdagsledamöter. För
            egen del var jag med och observerade valen i USA, Kirgizistan
            och Albanien. Om lite drygt en vecka reser några av oss till Jerevan
            för att där göra en valobservation i Armenien. Det är något som
            jag ser mycket fram emot.
          </note>
          <note>
            Arbetet med valobservationer är en viktig del av OSSE:s verksamhet.
            Inte minst vid presidentvalet i USA förra året blev det stort
            intresse från svenska medier, särskilt efter det att dåvarande
            president Donald Trump gick ut med anklagelser – felaktiga sådana,
            ska sägas – om ett utbrett valfusk. Som ett svar på detta intresse
            arrangerade OSSE-delegationen bland annat ett seminarium om vår
            valobservation i USA och om våra slutsatser, som sändes på SVT
            Forum.
          </note>
          <note>
            De valobservationer som OSSE:s långtids- och korttidsobservatörer
            genomför spelar förstås roll också i många andra stater, inte
            minst där demokratin fortfarande är relativt ny eller där det
            råde r utbredd korruption. Kanske är mediefriheten begränsad eller
            röstköp vanligt förekommande. I sådana lägen är det av förståeliga
            skäl extra viktigt att valobservatörer finns på plats som kan
            vittna om situationen och bidra med slutsatser och rekommendationer
            för framtiden och vars närvaro på plats förhoppningsvis dessutom
            kan bidra till ett bättre genomförande av de respektive valen.
          </note>
          <note>
            Fru talman! Det senaste verksamhetsåret har covidpandemin självklart
            påverkat den parlamentariska församlingens arbete inom OSSE. En
            hel del av den ordinarie verksamheten har fått ställas in. Men
            som i så många andra organisationer har digitala möten ersatt
            de fysiska. Formella kongresser och sessioner med resolutioner
            och personval har däremot inte kunnat äga rum.
          </note>
          <note>
            I år kommer i alla fall vårt sommarmöte äntligen att genomföras
            om några veckor, och såväl jag som delegationens vice ordförande
            Margareta Cederfelt hoppas kunna resa till Wien och medverka på
            plats. Vi båda kandiderar dessutom till posterna som president
            respektive rapportör i tredje kommittén med fokus på mänskliga
            rättigheter och demokrati.
          </note>
          <note>
            Fru talman! Många av OSSE:s länder har drabbats hårt av den ännu
            så länge pågående covidpandemin. Vi kommer att få leva med dess
            konsekvenser under överskådlig tid. Samtidigt måste frågor rörande
            demokrati, staters suveränitet, yttrandefrihet, mänskliga rättigheter,
            jämställdhet och klimat vara fortsatt i fokus i diskussionerna
            inom ramen för det breda säkerhetsbegreppet.
          </note>
          <note>
            Vi kan tyvärr, som tidigare har gjorts här i kammaren i dagens
            debatt, konstatera att den ryska aggressionen i Ukraina alltjämt
            fortsätter. Under året har nya stridigheter i regionen Nagorno-Karabach
            i trakterna kring Armenien och Azerbajdzjan åter blossat upp.
            I Belarus slås demokratikämpar ned, och statsledningen drar sig
            inte ens för att i luftrummet dirigera och tvinga ned flygplan.
            De hamnar alltså med tvång på en ny destination, och det innebär
            sedan fängslande av oppositionella, som vi har sett den senaste
            tiden.
          </note>
          <note>
            Utmaningarna inom och mellan OSSE:s medlemsländer förblir därmed
            stora. Den fria pressen, domstolsväsendet, yttrandefriheten och
            en hel del andra principer som vi ibland ser som självklara utmanas.
            Vi ser exempel på allt från hbtq-personer till etniska och religiösa
            minoriteter som diskrimineras och förtrycks. Skyddet för kvinnor,
            och i synnerhet våldsutsatta kvinnor, försämras. Istanbulkonventionen,
            som kom till just med syftet att skydda kvinnor från våld, har
            nyligen ironiskt nog frånträtts av staten Turkiet, som ett exempel
            på denna destruktiva utveckling.
          </note>
          <note>
            Fru talman! Det nuvarande svenska ordförandeskapet i OSSE spelar
            roll. De svenska uttalade prioriteringarna handlar om att stärka
            säkerheten och demokratin, inte minst i vårt närområde. Det breda
            säkerhetsbegreppet och den europeiska säkerhetsordningen värnas,
            och arbetet länkar samman kopplingen mellan säkerhet och mänskliga
            rättigheter, demokrati och rättsstatens principer.
          </note>
          <note>
            Såväl regeringens demokratisatsning som den feministiska utrikespoli
            ­ tiken kommer här att spela, och spelar, viktiga roller. Detta
            arbete fortsätter oförtrutet och är otroligt viktigt för vår gemensamma
            framtid.
          </note>
          <note>
            Jag vill även passa på att för riksdagens OSSE-delegations räkning
            rikta ett tack till utrikesministern, som också deltar här i kammaren
            i dagens debatt. Jag vill tacka henne för ett gott samarbete.
            Utrikesministern har under ordförandeskapets år hittills träffat
            delegationens presidium och ledamöter vid ett flertal tillfällen,
            och vi ser fram emot fler.
          </note>
          <note>
            Jag vill rikta ett tack även till OSSE-delegationens ledamöter,
            som har deltagit med engagemang i både möten och valobservationer,
            och ett tack till OSSE-sekretariatet vid riksdagens internationella
            kansli, som alltid stöttar och backar upp.
          </note>
          <note>
            Fru talman! Avslutningsvis vill jag bara säga att senare i år
            väntar fler intressanta val. Närmast till hands står bland annat
            Armenien, Moldavien, Ryssland och Tyskland, som alla är länder
            som inom de närmaste månaderna går till valurnorna och där jag
            hoppas på svensk närvaro under dessa val.
          </note>
          <note>
            Nu återstår endast några veckor innan vi har riksdagens formella
            sommaruppehåll, men arbetet för en bättre och säkrare värld med
            internationell solidaritet i fokus går ständigt vidare.
          </note>
          <note>
            Anf. 171 KERSTIN LUNDGREN (C):
          </note>
          <note>
            Fru talman! Verksamheten inom Organisationen för säkerhet och
            samarbete i Europa är naturligtvis en viktig bas för oss i Sverige.
            Vi har snart 50 års erfarenhet av organisationen efter det att
            Helsingforsavtalet skrevs under 1975.
          </note>
          <note>
            Centerpartiet tillhör de partier som bejakade att Sverige tog
            på sig ordförandeskapet för OSSE och som tyckte att det var viktigt
            för Sverige och för organisationen. Det är också en unik möjlighet
            att från ordförandeskap ­ ets position få en djup insikt i hur
            organisationen fungerar och i möjlighet ­ er och utmaningar.
          </note>
          <note>
            Det finns en i grunden inbyggd rivalitet i strukturerna. Den
            fanns också före 1975, och den finns alltså alltjämt.
          </note>
          <note>
            Ryssland har aldrig riktigt ställt upp på grunderna så som vi
            har sett dem. Man såg OSSE snarare som en del i att säkra Sovjetunionen
            och dess intressepolitik. Sedan Sovjetunionen upplöstes och nya
            självständiga stater återuppstod i östra Europa är detta en spänning
            som har blivit alltmer påtaglig. Vi har kunnat se hur Ryssland
            med alla medel försöker destabilisera de nya staterna, bryter
            mot regler, annekterar illegalt och struntar i gjorda överenskommelser.
            Man tolkar helt enkelt inte regelboken på sam ­ ma sätt som vi
            övriga har ansett att man ska göra.
          </note>
          <note>
            Eftersom organisationen i sig är en konsensusorganisation ger
            det här samma utmaningar för oss som vi har i FN:s säkerhetsråd
            när det gäller att utveckla organisationen och säkerheten.
          </note>
          <note>
            Vi har kunnat se denna bild också när det gäller Moldavien, som
            ju aldrig fick sin helhet. Där fick vi de ryska så kallade fredsbevararna,
            som vi ju vet är en trojansk häst för att hålla liv i en konflikt
            så att man också har en säker möjlighet att påverka.
          </note>
          <note>
            Vi har sett det i Nagorno-Karabach med Azerbajdzjan och Armenien,
            där inte bara Ryssland utan också Turkiet har ett finger med i
            spelet. Också detta är alldeles uppenbart en gammal konflikt där
            dessa båda har ett intresse av att försöka odla sina ambitioner
            utifrån sina perspektiv.
          </note>
          <note>
            Vi kunde se det tydligt i Georgien 2008. Där fick OSSE respass
            efter konflikten och Rysslands inmarsch i Georgien. I princip
            får man väl säga att det var en ockupation av Sydossetien eller
            Z j invaliregionen och Abcha ­ zien . Det är en utveckling som
            dessutom har pågått krypande sedan 2008. OSSE har inte givits
            någon roll i att lösa konflikten, kan man väl säga.
          </note>
          <note>
            Och så kom Ukraina, den illegala annekteringen av Krim och det
            pågående kriget i östra Ukraina med rysk närvaro och tydligt ryskt
            intresse. OSSE finns där som en del i den fältnärvaro som förekommer,
            men man gör det inom väl avgränsade områden. Man har nämligen
            inte fullt tillträde till Ukrainas territorium. Det är återigen
            Ryssland som har vetorätt.
          </note>
          <note>
            Det är inte heller så att OSSE är aktören för att lösa konflikten
            i östra Ukraina. Nej, där har man valt en annan väg vid sidan
            om OSSE, som skulle vara den struktur som löste konflikter.
          </note>
          <note>
            Detta kunde man se också i den senaste Nagorno-Karabach-konflikten
            under förra hösten. Det var inte OSSE som kallades in för att
            lösa den; det blev en annan typ av överenskommelse i Moskva.
          </note>
          <note>
            Ryssland har alltså med alla medel visat hur man ser på den struktur
            som man har skrivit under på.
          </note>
          <note>
            Vi kan konstatera att av de tre dimensioner som också nämnts
            tidigare fungerar den militärpolitiska så där, får man väl lugnt
            säga. Ryssland har vägrat att gå vidare med att uppdatera Wiendokumenten.
            Man har lämnat CFE-avtalet. Man deltar inte, annat än sporadiskt,
            i diskussioner.
          </note>
          <note>
            Den andra dimensionen om ekonomi och miljö är inte den som står
            på högkant. Jag märker inte mycket av den delen.
          </note>
          <note>
            När det gäller den tredje har Ryssland ett tydligt finger med,
            fru talman: den mänskliga dimensionen, där vi har demokrati och
            mänskliga rättigheter. Ack så illa, tycker Ryssland, som vill
            ha uttolkningen på sitt eget sätt. Det breda säkerhetsbegrepp
            som vi står upp för tillsammans från den här kammaren är ingenting
            som man från Rysslands sida accepterar. Man vill snarare verka
            för att den delen helt försvinner ur arbetet.
          </note>
          <note>
            Vi säger, precis som regeringen, att en välfungerande demokrati
            och mänskliga rättigheter är en förutsättning för långsiktig och
            varaktig säkerhet och att det kräver en fungerande rättsstat.
            Det är någonting som Ryssland konstant söker underminera.
          </note>
          <note>
            Jag noterar i regeringens skrivelse om OSSE:s årliga översynskonferenser
            om den mänskliga dimensionen att denna också, får man väl säga,
            har fungerat så där. Turkiet är en god medlöpare till Ryssland
            i det sam ­ manhanget. Men det är många av de stater som vi här
            pratar om där civilsamhället stängs ned. Den ena organisationen
            efter den andra stängs ned. Det finns knappast någonting som kan
            kallas fria civila organisationer, utan det är regeringsgodkända
            civila organisationer. Därmed försöker man också underminera detta.
          </note>
          <note>
            Det är alltså viktigt att vi har en utvärdering. Moderaterna
            har ett krav på att utvärdera organisationen. Vi har inte ställt
            upp på det utan står bakom betänkandet från utskottet. Men det
            är viktigt att vi gör en utvärdering efter att vårt ordförandeskap
            är färdigt för att fundera på hur vi förhåller oss framåt i arbetet
            i den här organisationen.
          </note>
          <note>
            Med det, fru talman, tackar jag för mig och yrkar bifall till
            utskottets förslag.
          </note>
          <note>
            Anf. 172 MARIA NILSSON (L):
          </note>
          <note>
            Fru talman! Precis i detta nu när vi debatterar detta betänkande
            avslutar den trilaterala kontaktgruppen i Kiev sitt 163:e förhandlingsmöte
            under ledning av OSSE:s special representative of the chairperson
            in office med Ukraina, Ryssland och de ryskstödda separatisterna
            som deltagare. Det är den gruppen som förhandlar om implementeringen
            av Minskavtalet.
          </note>
          <note>
            Går det framåt, fru talman, är den givna frågan. Svaret är nog
            tyvärr nej. Visst, den omedelbara konflikten är fryst genom Minskavtalet
            1 och 2 och genom SMM:s monitorering. Men det är stor skillnad
            mellan en fryst konflikt och löst konflikt, fru talman.
          </note>
          <note>
            Under de här åren har fredsprocessen hela tiden tagit två steg
            framåt och ett steg bakåt. Det senaste året är illustrativt. Förra
            sommaren kom man överens om förstärkta åtgärder för ett vapenstillestånd.
            Det upprätthölls förhållandevis väl under hösten. Samtidigt behandlade
            man bara symtomen; man behandlade inte roten till problemet. Sedan
            under vintern ökade våldsamheterna och kulminerade med det ökade
            våldet längs kontaktlinjen i kombination med den ryska styrkeuppbyggnaden
            längs den ukrainska gränsen. I dag har spänningen återigen gått
            ned, men tyvärr är det temporärt eftersom grundkonflikten består.
          </note>
          <note>
            Som vi har hört är det ett strukturproblem med OSSE att Ryssland
            som en del av OSSE är en del av konflikten. Man är en del av OSSE:s
            special monitoring mission, SMM, till Ukraina och har personal
            på sekretariatet i Wien. Det innebär att en part i konflikten
            på samma gång är den som ska monitorera om vapenvilan överträds.
            Det säger sig självt att detta skapar problem.
          </note>
          <note>
            Fru talman! Vi har många gånger diskuterat det ryska informationskriget.
            Det är ett krig som utspelar sig i sociala medier, på Youtube,
            på tv och så vidare. Det syftar till att skapa utrymme för den
            ryska definitionen av sanningen, att formulera det ryska narrativet.
          </note>
          <note>
            Vad är ett ryskt narrativ, kan man då undra. Låt mig ge ett exempel.
            I den ryska berättelsen är konflikten i Ukraina en intern konflikt
            där Ryssland är en extern part som försöker medla. Vi vet alla
            i den här kammaren att det inte stämmer. Det är en internationell
            konflikt mellan två stater, Ryssland och Ukraina, där Ryssland
            är angripare. Det är glädjande att det i betänkandet särskilt
            uppmärksammas att Rysslands roll ska ses som en aktör i konflikten
            och inte som en medlare.
          </note>
          <note>
            Fru talman! Det finns ett antal gemensamma nämnare mellan Ukraina,
            Nagorno-Karabach, Abchazien, Sydossetien och Pridnestrov j e i
            Molda ­ vien. Det är Ryssland som har identifierat en metod att
            underblåsa en konflikt, frysa konflikten och sedan kliva ur konflikten
            och med alla medel försöka framstå som medlare. Varför? Förmodligen
            handlar det, som vi hört tidigare från den här talarstolen, om
            att kontrollera utvecklingen i stater i det så kallade nära utlandet.
            Ryssland vill skapa ett antal stater där man har inflytande, kontrollerar
            utvecklingen och ser till att stater som Moldavien och Ukraina
            inte dras för nära till exempel EU.
          </note>
          <note>
            Fru talman! OSSE får aldrig vika ned sig i försvaret av den europeiska
            säkerhetsordningen.
          </note>
          <note>
            Fru talman! Belarus är ett av de 57 länderna i OSSE. Upprepade
            fördömanden har skett av den brutala repression som den illegitima
            regimen använder mot sin egen befolkning.
          </note>
          <note>
            I den här situationen, som förvärras vecka för vecka och där
            Belarus snart är ett gigantiskt fängelse av nordkoreanskt mått
            mitt i Europa, är frågan vad multilaterala organisationer kan
            och borde göra. Vad kan EU göra? Vad ska EU göra? Vad kan OSSE
            göra? Vad borde OSSE göra? Fördömanden kommer inte att hjälpa
            den belarusiska oppositionen.
          </note>
          <note>
            Fru talman! Vi har hört och vi vet att OSSE inte bara är en säkerhetsorganisation,
            utan också en organisation som samarbetar kring mänskliga rättigheter
            och demokratiska institutioner.
          </note>
          <note>
            Jag skulle vilja dröja vid vikten av några av dessa områden med
            en förhoppning om att de utvecklas än mer under det svenska ordförandeskapet.
            Det ena är situationen för roma och sinti. Under 20 år har ODIHR
            haft uppdraget från de deltagande staterna att uppmana och arbeta
            för romsk inkludering i samhällets alla delar och mot OSSE:s alla
            stater. Vi är inte där. OSSE:s medlemsstater har i många fall
            mycket långt kvar för att säkerställa en romsk inkludering på
            lika villkor och med lika rättigheter. Det finns en omfattande
            diskriminering och en omfattande utsatthet. Vår förhoppning är
            att Sverige under den återstående tiden av ordförandeskapet kommer
            att sätta ljus på den här frågan.
          </note>
          <note>
            Fru talman! Det är mycket glädjande att det i betänkandet konstateras
            att Sverige kommer att sätta fokus på SRHR-frågorna inte bara
            inom jämställdhetsområdet utan även inom ramen för arbetet i konfliktområden
            där övergrepp mot kvinnor fortsatt är vanliga.
          </note>
          <note>
            Vi vet, fru talman, att ett samhälle som befinner sig i väpnad
            konflikt är extra farligt för kvinnor. Vi har sett rapporter från
            Ukraina om att män som återvänt från frontlinjen använder våld
            i nära relationer i ökad omfattning. Ett militariserat samhälle
            som premierar machokulturer begränsar jämställdheten. Vi vet att
            detsamma i kanske än större omfattning har skett i fråga om kriget
            i Nagorno-Karabach. Arbetet med SRHR-frågor måste fortsätta.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Anf. 173 Utrikesminister ANN LINDE (S):
          </note>
          <note>
            Fru talman! Jag är glad att här i dag få tillfälle att presentera
            regeringens skrivelse om verksamheten i Organisationen för säkerhet
            och samarbete i Europa under det andra halvåret 2019 och helåret
            2020. OSSE:s verksamhet är av central betydelse för Sveriges och
            Europas säkerhet. Dess åtaganden utgör fundamentet för den säkerhetsordning
            som har bidragit till säkerheten i Europa i snart 50 år.
          </note>
          <note>
            I Helsingforsslutakten från 1975 och Parisstadgan från 1990 bekräftas
            principerna för vår gemensamma säkerhet. Sverige har ett starkt
            intresse av att denna regelbaserade ordning, med utgångspunkt
            i folkrätten och FN-stadgan, fortfarande respekteras.
          </note>
          <note>
            OSSE är unikt genom det breda perspektiv på säkerhet som de 57
            deltagande staternas åtaganden utgår från. Detta inkluderar insikten
            om att säkerhet också beror på respekten för mänskliga rättigheter.
            Det är också viktigt att deltagarstaterna har enats om att frågor
            som rör mänskliga rättigheter inte endast anses höra till staternas
            interna angelägenheter.
          </note>
          <note>
            Fru talman! Under 2020 pågick ett intensivt förberedelsearbete
            för att tillsammans med viktiga intressenter utarbeta de prioriteringar
            som nu vägleder det svenska ordförandeskapet. Det var för mig
            helt centralt att riksdagen var väl informerad om förberedelserna,
            och jag uppskattade de tillfällen som jag och kollegor på UD hade
            för att informera utrikesutskottet och delegationen till OSSE:s
            parlamentariska församling och ha en dialog.
          </note>
          <note>
            Fru talman! Den allvarligaste utmaningen mot den europeiska säkerhetsordningen
            var, under den period som skrivelsen avser, fortsatt Rysslands
            aggression mot Ukraina och den illegala annekteringen av Krim.
            Även om en vapenvila trädde i kraft i juli 2020 försämrades situationen
            under hösten. Vi vet att en långsiktig och hållbar lösning på
            konflikten endast kan nås genom att dess parter, i synnerhet Ryssland,
            uppfyller sina åtaganden i enlighet med folkrätten och i de så
            kallade Minsköverenskommelserna.
          </note>
          <note>
            OSSE har en särskilt viktig roll för att övervaka situationen
            på marken i Ukraina genom den särskilda övervakningsinsatsen SMM
            men också genom arbetet i den trilaterala kontaktgruppen och gränsövervakningsinsatserna
            vid de två ryska gränskontrollerna i Gukovo och Donetsk.
          </note>
          <note>
            Även andra konflikter har under den period som skrivelsen avser
            haft stor påverkan på OSSE. Under 2020 blossade nya strider upp
            kring Nagorno-Karabach med tusentals dödsoffer som följd. Det
            visar att så länge som konflikter förblir olösta utgör de ett
            stort hot mot fred och säkerhet. För konflikten kring Nagorno-Karabach
            har OSSE ett tydligt mandat för konfliktlösning utövat genom Minskgruppens
            samordförandeskap och OSSE-ordförandeskapets personliga representant.
          </note>
          <note>
            Det är också viktigt att konflikterna i Georgien och Moldavien
            kan lö ­ sas i enlighet med folkrätten och den europeiska säkerhetsordningens
            prin ­ ciper. OSSE:s engagemang i konfliktlösningsformatet Geneva
            Internatio ­ nal Discussions, vilket hanterar konflikten i Georgien,
            och den så kallade 5 + 2-processen, som behandlar konflikten i
            Moldavien, utgör viktiga bi ­ drag till internationell fred och
            säkerhet.
          </note>
          <note>
            I Belarus har vi en annan typ av kris efter det förfuskade presidentvalet.
            Vi har tydligt kritiserat repressionen mot oppositionella, journalister
            och civilsamhället och uppmanar Belarus att leva upp till sina
            åtaganden genom OSSE, inklusive mediefrihet och mänskliga rättigheter.
          </note>
          <note>
            Som inkommande ordförande i OSSE erbjöd jag tillsammans med dåvarande
            ordförande Rama i augusti 2020 att facilitera en genuin dialog
            mellan regimen och oppositionen i Belarus. Medan den belarusiska
            oppositionen välkomnade initiativet har regimen ännu inte svarat
            på erbjudandet. Det kan konstateras att förutsättningar för en
            genuin dialog för tillfället saknas.
          </note>
          <note>
            Fru talman! Också i sammanhang som inte präglas av de utdragna
            kon ­ flikterna spelar OSSE:s breda säkerhetsbegrepp en viktig
            roll. I Central ­ asien finns flera exempel på hur den demokratiska
            och säkerhetspolitiska utvecklingen hotas, och på västra Balkan
            finns behov av att stötta reform ­ ansträngningar. OSSE har i
            dessa geografier en viktig närvaro till stöd för länderna.
          </note>
          <note>
            Utöver detta har OSSE:s autonoma institutioner ODIHR, mediefrihetsrepresentanten
            RFOM och högkommissarien för de nationella minoriteterna mandat
            att stötta staters genomförande av de åtaganden som de har.
          </note>
          <note>
            Ordförandeskapet har också särskilda och personliga representanter
            som arbetar både med konflikter och med tematiska frågor. OSSE
            är också hemvist för de förtroende- och säkerhetsskapande åtgärderna
            på det militärpolitiska området: fördraget om observationsflygningar,
            Open Skies, och Wiendokumentet. Instrumenten bidrar till transparens
            och förutsägbarhet avseende staters försvarsplanering och försvarsutgifter.
          </note>
          <note>
            Sverige bidrar aktivt inom ramen för båda åtgärderna och ser
            stort värde i att dessa funktioner behålls och utvecklas.
          </note>
          <note>
            Det var därför bekymmersamt att USA under fjolåret valde att
            lämna Open Skies under åberopande av bristande rysk efterlevnad.
            Sverige bidrog i detta sammanhang aktivt till arbetet för att
            försöka lösa de utmaningar som finns avseende den ryska efterlevnaden.
            Sverige beklagade att USA lämnade fördraget.
          </note>
          <note>
            Fru talman! Sverige har sedan OSSE bildades varit pådrivande
            för att reagera mot överträdelser av säkerhetsordningen och kränkningar
            av de mänskliga rättigheterna. Vi gör det med utgångspunkt i att
            demokrati och mänskliga rättigheter ligger i själva kärnan av
            det breda säkerhetsbegreppet. Vi ger därför kraftfullt stöd till
            de autonoma institutionernas viktiga arbete.
          </note>
          <note>
            Vårt engagemang matchas också av extrabudgetära stöd, inte minst
            till de autonoma institutionerna samt sekunderingar till viktiga
            positioner i Wien och OSSE:s fältinsatser. Sverige deltar också
            med sekunderad personal i ett flertal av ODIHR:s valobservationsmissioner.
          </note>
          <note>
            Fru talman! Som inkommande ordförande var vi del av OSSE:s trojka
            med inblick i och möjlighet att påverka organisationens ledning.
            Trojkan hade en särskilt viktig roll inför tillsättningen av ny
            generalsekreterare och chefer för ODIHR, RFOM och HCNM vid ministerrådsmötet
            i Tirana, som för första gången i OSSE:s historia hölls med genderbalans.
          </note>
          <note>
            Under 2020 var vi också ordförande för OSSE:s Medelhavspartnerskap
            och tog över ordförandeskapet för organisationens budgetkommitté.
          </note>
          <note>
            Fru talman! Pandemin har haft stor påverkan även på OSSE. Efter
            att initialt ha lett till en paus för mötena i det permanenta
            rådet var det glädjande att OSSE var en av de första internationella
            organisationerna som använde digitala möten.
          </note>
          <note>
            Dock förekom otillbörliga inskränkningar av mänskliga rättigheter
            i flera deltagarstater med pandemin som förevändning. Här har
            vi aktivt följt och stöttat bland annat ODIHR:s arbete för att
            följa upp de restriktio ­ ner som införts och hur de förhåller
            sig till deltagarstaternas OSSE-åtaganden. Av den anledningen
            hade det varit särskilt angeläget att kunna genomföra det stora
            och genom sitt breda civilsamhällesdeltagande unika implementeringsmötet
            i OSSE:s mänskliga dimension, det så kallade HDIM, under 2020.
            Trots aktivt engagemang från flera deltagande stater, där USA
            tog en särställning till stöd för hållandet av en konferens, var
            det på grund av risk för smittspridning nödvändigt att ställa
            in konferensen i ett sent skede.
          </note>
          <note>
            En annan oroande aspekt har varit påverkan på OSSE:s verksamhet
            i fält. Inte minst SMM i Ukraina har sett sin rörelsefrihet begränsas
            i ännu högre grad än tidigare.
          </note>
          <note>
            Pandemin påverkade även kraftigt möjligheterna att genomföra
            verksamhet inom ramen för Wiendokumentet och Open Skies genom
            begränsningar som många deltagarstater införde för att begränsa
            risken för smittspridning.
          </note>
          <note>
            Fru talman! Som ordförande för OSSE kan jag konstatera att i
            stort sett samtliga frågor som var aktuella under den period som
            skrivelsen avser fortsätter att påverka oss i dag. Som ordförande
            fortsätter vi att aktivt verka till stöd för den europeiska säkerhetsordningen
            och det breda säkerhetsbegreppet med särskilt fokus på jämställdhet
            samt att bidra till konfliktlösning.
          </note>
          <note>
            Jag ser fram emot de tillfällen jag har att informera och ha
            dialog med riksdagen om hur vårt ordförandeskap fortskrider samt
            att nästa år återkomma med en skrivelse som beskriver det ordförandeskapsarbete
            som har utförts i år.
          </note>
          <note>
            Anf. 174 KERSTIN LUNDGREN (C) replik:
          </note>
          <note>
            Fru talman! Tack, utrikesministern, för deltagande i debatten!
          </note>
          <note>
            Jag är lite nyfiken på utrikesministerns bedömning av det ryska
            intresset för att utveckla OSSE utifrån de gjorda överenskommelserna.
            Finns det ett genuint intresse av att hålla fast vid de regelverk
            som bygger det gemensamma och breda säkerhetsbegreppet i OSSE?
          </note>
          <note>
            Jag är också nyfiken på bilden av Moskvamekanismen, som var en
            del av att hantera Lukasjenkos förödande agerande i Belarus och
            valfusket. Har Moskvamekanismen tagits vidare från ordförandeskapet
            under den tid som varit, om vi betraktar 2020 som ramen för samtalet?
          </note>
          <note>
            Den tredje frågan handlar om utvärdering. Utrikesministern nämnde
            att en skrivelse över det här årets arbete följaktligen ska komma
            nästa år. Kan en sådan skrivelse också innebära någon form av
            utvärdering av arbetet i OSSE som helhet och funktionen av OSSE?
            Risken är nämligen att det blir en Potemkinkuliss om det inte
            verkligen får betydelse för vår säkerhet.
          </note>
          <note>
            De flesta länder som har öppna konflikter har det tack vare Ryssland,
            och det finns inte någon lösning genom OSSE.
          </note>
          <note>
            Anf. 175 Utrikesminister ANN LINDE (S) replik:
          </note>
          <note>
            Fru talman! Tack, Kerstin Lundgren, för frågorna!
          </note>
          <note>
            Jag börjar med Rysslands roll. Det är lite olika beroende på
            vilken konflikt och vilket tematiskt område det gäller. Om vi
            ser på den största och allvarligaste konflikten, den i Ukraina,
            kan vi se att Ryssland där vill fjärma sig från att ens vara en
            part i konflikten. De säger hela tiden att det är en inrikespolitisk
            konflikt och att Ryssland inte är en part.
          </note>
          <note>
            Men det motsägs av Minskavtalen där det sägs att den trilaterala
            kontaktgruppen består av parterna Ryssland och Ukraina och OSSE
            som medlare och att man ska ha deltagande av de två separatiststödda
            Donetsk- och Luhanskregionerna. Ryssland vill där flytta bort
            sig själv som part och vara bara medlare. Det är inget som vi
            kan acceptera. Det gör det här oerhört svårt.
          </note>
          <note>
            Jag tror att det var Maria Nilsson som sa att det har varit 163
            eller 173 möten. Det är jag väl medveten om, eftersom jag har
            mycket kontakt med Heidi Grau. Men dessa möten leder ingenstans,
            eftersom man är destruktiv.
          </note>
          <note>
            Det finns andra delar, till exempel i Moldavien. Där diskuterade
            jag senast för två veckor sedan med min ryska motpart att vi behöver
            komma vidare i det så kallade 5 + 2-formatet. Det bejakade Ryssland
            och sa att det verkligen är tid att ha ett nytt möte för att försöka
            komma vidare där.
          </note>
          <note>
            Jag får återkomma till de två andra frågorna i nästa replik.
          </note>
          <note>
            Anf. 176 KERSTIN LUNDGREN (C) replik:
          </note>
          <note>
            Fru talman! Bilden av Rysslands agerande måste analyseras utifrån
            vilken mening man har med föreningen. Utgångspunkten, som jag
            undrar om utrikesministern håller med om, är att man vill använda
            OSSE som ett medel för att skapa sin intressesfär, för att nå
            sina mål – precis som man gör i alla andra sammanhang.
          </note>
          <note>
            Vi måste inse att oavsett om man pratar om Moldavien, som har
            fått en ny ledning som inte uppskattas av Moskva, eller om man
            pratar om Ukraina eller Belarus har Ryssland ett intresse av att
            slå sönder de gällande strukturerna för att upprätthålla och skapa
            sin intressesfär. Det är en viktig, grundläggande analys som jag
            hoppas att utrikesministern har som utgångspunkt vid betraktande
            av Rysslands agerande.
          </note>
          <note>
            Jag återkommer till de andra frågorna, som handlar om Moskvamekanismen,
            ordförandeskapsarbetet och utvärderingen i den kommande skrivelsen.
            Jag hoppas att vi när ordförandeskapet är över får möjlighet till
            en mer kritisk analys av hela arbetet och processen. Jag är fullt
            medveten om att ordförandeskapet kräver särskilda hänsyn.
          </note>
          <note>
            Anf. 177 Utrikesminister ANN LINDE (S) replik:
          </note>
          <note>
            Fru talman! Jag tar de två första punkterna snabbt.
          </note>
          <note>
            Moskvamekanismen är ett av de skarpaste verktyg som OSSE har.
            Den rapport som lämnades av rapportören för Belarus hade över
            80 olika förslag och rekommendationer, och vi försöker nu att
            hjälpa till att följa upp dem. De riktades specifikt – vissa till
            länder, vissa till OSSE som organisation och vissa till de autonoma
            institutionerna. Som ordförandeland är vi med och ser till att
            man tar hand om dessa rekommendationer.
          </note>
          <note>
            Vissa rekommendationer var till regimen, och de kommer ju inte
            att följas upp som det ser ut just nu. Rekommendationerna är alltså
            väldigt disparata, men vi ligger på i detta arbete.
          </note>
          <note>
            Jag går vidare till frågan om utvärdering och hur en sådan ska
            göras. Vi kommer självfallet att utvärdera ordförandeskapet. Jag
            tror att vi får återkomma efter dialog med riksdagen om hur vi
            ska göra allt detta, men självklart är det viktigt.
          </note>
          <note>
            När det gäller Rysslands roll tror jag att det som Kerstin Lundgren
            säger till viss del är rätt – man använder organisationen för
            egna syften. Men det är också så att man deltar i till exempel
            veckomötena, som är PCP, alltså den permanenta kommissionen i
            Wien , och där får stå till svars för varje sak som har skett.
            Hade man valt att inte vara med i institutionernas arbete hade
            man ju inte haft detta ansvarsutkrävande, som är något av det
            viktigaste i OSSE och som har dämpat en väldigt stor del av de
            konflikter som finns.
          </note>
          <note>
            Jag vet hur många gånger jag som ordförande bara under detta
            halvår har fått ringa till utrikesministrar därför att det har
            varit gränskonflikter eller blossat upp olika problem och använt
            OSSE-kappan för att dämpa det hela.
          </note>
          <note>
            Anf. 178 BJÖRN SÖDER (SD) replik:
          </note>
          <note>
            Fru talman! Jag har i ett flertal skriftliga frågor till utrikesministern
            frågat varför hon inte fördömer Azerbajdzjans agerande. Den tredje
            frågan har hon ännu inte hunnit besvara, men jag kan konstatera
            att det inte har kommit något ordentligt svar vid de två tidigare
            tillfällena.
          </note>
          <note>
            Azerbajdzjan fortsätter sina aggressioner och provokationer längs
            gränsen. Man har också gått in och kränkt suveränt armeniskt territorium
            vid ett flertal tillfällen. Man hånar armeniska offer, till exempel
            genom den utställningspark som jag refererade till i mitt anförande.
            Man fortsätter också att vägra återlämna armeniska krigsfångar
            – helt i strid med det avtal som man ingick och undertecknade
            i november förra året.
          </note>
          <note>
            Från armeniskt håll har man, senast från presidenten, vädjat
            till det internationella samfundet om att vara maximalt intoleranta
            och vidta tuffa åtgärder för att göra adekvata bedömningar och
            fördöma Azerbajdzjans provocerande åtgärder.
          </note>
          <note>
            Jag vill nu, fru talman, ge utrikesministern möjlighet att här
            och nu fördöma Azerbajdzjans agerande, återkommande kränkningar
            och aggres ­ sioner.
          </note>
          <note>
            Anf. 179 Utrikesminister ANN LINDE (S) replik:
          </note>
          <note>
            Fru talman! Jag kan bara konstatera att jag svarar på alla de
            hundratals frågor som Björn Söder ställer. Jag beklagar om Björn
            Söder inte är nöjd med svaret, men vi besvarar frågorna fullt
            i enlighet med alla formella regler som finns.
          </note>
          <note>
            När det gäller Nagorno-Karabach-konflikten är det väldigt viktigt
            att vi försöker att få till en lösning på själva konflikten och
            att vi inte i OSSE-ordförandens namn ägnar oss åt att fördöma
            den ena eller den andra parten. Det gäller att få båda parterna
            att sätta sig ned och få fram ett hållbart fredsavtal. Olika typer
            av fördömanden skulle inte hjälpa. Det gäller att få parterna
            att sätta sig ned, utgå från det fredsavtal som måste finnas och
            säga: ”Nu har vi ett vapenstillestånd men inget fredsavtal – vad
            ska vi göra för att nå dit?”
          </note>
          <note>
            Det har förekommit kränkningar på båda sidor. Vi hade ett 44
            dagar långt krig där över 6 000 personer dog och där massor av
            människor förlorade sina hem. Det viktiga är att se om vi som
            OSSE-ordförande kan medverka till en lösning på den här förfärliga
            konflikten, som har pågått i så många år. Detta är mycket viktigare
            än att vid varje enskilt tillfälle fördöma den ena eller den andra
            parten, oavsett om det är så – och det som Björn Söder säger stämmer
            – att det förekommer kränkningar. Det förekommer kränkningar från
            båda håll.
          </note>
          <note>
            Anf. 180 BJÖRN SÖDER (SD) replik:
          </note>
          <note>
            Fru talman! Jag kan åter konstatera att utrikesministern vägrar
            att göra ett fördömande.
          </note>
          <note>
            Det är ju så att utrikesministern inte bara är ordförande i OSSE,
            utan hon är också Sveriges utrikesminister. Denna konflikt och
            denna situation har gått så långt att man på något sätt måste
            vara beredd att göra ett uttal ­ ande i form av ett fördömande.
          </note>
          <note>
            Det sker ett ständigt upprepande av kränkningar från den azeriska
            sidan. Man kränker suveränt territorium. Man hånar offer. Man
            kränker krigsfångar och vägrar att återlämna dem.
          </note>
          <note>
            OSSE har över huvud taget inte varit framgångsrika på det här
            området. Då är det kanske läge att agera som Sveriges utrikesminister
            och fördöma detta.
          </note>
          <note>
            Det kan konstateras, fru talman, att Minskgruppens relevans i
            denna konflikt just nu är nada – den är obefintlig. Det är till
            och med så att släktingar till tillfångatagna armeniska soldater
            i stället har vänt sig till Ryssland för att försöka få en lösning
            på detta och för att få den azeriska sidan att leva upp till det
            avtal man har ingått genom att återlämna krigsfångar, vilket är
            ett bevis på att OSSE har misslyckats.
          </note>
          <note>
            Det skulle vara intressant att höra hur utrikesministern ser
            på hur man ska lösa detta med att Azerbajdzjan fortsätter att
            vägra att låta krigsfångar återvända trots att Azerbajdzjan har
            undertecknat ett avtal om det.
          </note>
          <note>
            Armeniens fungerande premiärminister Pasjin j an föreslog nyligen
            att man skulle inrätta en internationell observatörsmission längs
            gränsen med bland annat deltagare från Minskgruppen. Även Ryssland
            skulle delta. Sverige ingår ju i Minskgruppen. Min fråga till
            utrikesministern är, fru talman, om utrikesministern är beredd
            att ta initiativ till att svenska observatörer deltar i en sådan
            mission.
          </note>
          <note>
            Anf. 181 Utrikesminister ANN LINDE (S) replik:
          </note>
          <note>
            Fru talman! När jag träffade den azeriske utrikesministern i
            mars uttryckte jag en stark önskan om att man skulle följa den
            internationella humanitära rätten och respektera mänskliga rättigheter
            och vikten av kvinnors deltagande i fredsprocessen.
          </note>
          <note>
            Nu är det ju så att OSSE redan sedan det första Karabachkriget,
            som var redan på 90-talet, har erbjudit ett multilateralt forum
            för att lösa konflikten. Som OSSE-ordförande har jag visat stöd
            för Minskgruppens samordförandeskap, det vill säga Ryssland, USA
            och Frankrike, och den personlige representanten, som har varit
            personlig representant för olika ord ­ förandeskap i 25 år. Där
            ska man hantera dessa frågor i den här utdragna konflikten.
          </note>
          <note>
            Jag tror att det finns möjligheter att så småningom få OSSE att
            åter spela en roll, och det kommer jag att fortsätta att verka
            för. Det är inte bra som det är nu. Det vapenstilleståndsavtal
            som har skrivits har skrivits av Armenien, Azerbajdzjan och Ryssland,
            vilket gör att det bara är ryska fredstrupper där – över 2 000
            personer. Det finns inte några internationella fredstrupper där,
            vilket jag tycker att det borde göra.
          </note>
          <note>
            Anf. 182 GUDRUN BRUNEGÅRD (KD) replik:
          </note>
          <note>
            Fru talman! I mitt anförande tog jag upp de kränkningar av mänskliga
            rättigheter som människor utsätts för i vissa länder, framför
            allt kristna men även troende från andra religioner och sådana
            som avsäger sig sin tro. För oss kristdemokrater är det en självklar
            gemensam skyldighet att stå upp för dem lika ivrigt som vi står
            upp för andra människor som utsätts för förtryck och kränkningar
            av de mänskliga fri- och rättigheterna.
          </note>
          <note>
            Religionsfriheten och rätten att fritt utöva sin tro, att byta
            religion och att avstå från religion måste försvaras. Och alla
            övergrepp måste kritiseras, likaväl som vi kritiserar länder som
            kränker åsikts- och mötesfrihet rent allmänt.
          </note>
          <note>
            Det återstår nu ett halvår av Sveriges ordförandeskap. Enligt
            uppgift pågår det planering av arbetet med den OSSE-dimension
            som handlar om mänskliga rättigheter. Min fråga till utrikesministern
            är om regeringen har för avsikt att ta tillfället i akt och bryta
            sin vanliga beröringsskräck när det gäller religion och även ta
            upp förföljelsen av kristna i OSSE-samarbetet.
          </note>
          <note>
            Anf. 183 Utrikesminister ANN LINDE (S) replik:
          </note>
          <note>
            Fru talman! Tack, Gudrun Brunegård, för frågan! Regeringen har
            inte den minsta beröringsskräck när det gäller frågor om religion
            – inte ett dugg. Jag som var på UD redan på 90-talet vet att vi
            redan då hade reli ­ gionsdialoger, och det har fortsatt. Nu när
            jag är utrikesminister får jag ofta rapporter från religionsdialogen
            till exempel på Cypern, som är en av de framgångsrika religionsdialoger
            vi har.
          </note>
          <note>
            Religions- och övertygelsefrihet är en mänsklig rättighet som
            gäller för alla. Nu har vi sett en ökning i många länder av diskriminering,
            trakasserier och våld som är kopplat till människors religiösa
            och icke-religiösa identiteter. Det är tyvärr ett problem också
            i många av OSSE:s deltagande stater. Som ordförande påpekar vi
            alltid vad man har för åtaganden som medlem i OSSE, och utgångspunkten
            är de mänskliga rättigheterna.
          </note>
          <note>
            Ordförandeskapet har också tre personliga representanter, vars
            mandat rör tolerans och icke-diskriminering. En av dessa heter
            Regina Polak. Hon arbetar specifikt för att motverka rasism, xenofobi
            och diskriminering, inklusive intolerans och diskriminering mot
            kristna och andra religioner. Hon samverkar då med de två andra
            representanterna, med mandat som är kopplade till antisemitism
            och till diskriminering av muslimer, för att belysa dessa frågor
            inom OSSE. Hon samverkar också med flera regionala organisationer,
            till exempel Europarådet, när det gäller skyddet av kristna och
            för att främja interreligiös dialog. Man kan till exempel gå in
            på internet och se vilket fantastiskt arbete som Regina Polak
            gör.
          </note>
          <note>
            Anf. 184 GUDRUN BRUNEGÅRD (KD) replik:
          </note>
          <note>
            Fru talman! I Turkiet drivs urgamla kyrkor och kloster. En av
            kristendomens största helgedomar, Hagia Sofia i Istanbul, gjordes
            nyligen om till moské efter att under väldigt många år ha varit
            ett museum där både kristna och islamiska historien har kunnat
            speglas. Jag har själv varit där, och det var otroligt imponerande.
          </note>
          <note>
            Det är tragiskt att den turkiska staten har ansett att man kan
            göra så här, uppenbarligen utan att omvärlden reagerar och säger
            ifrån: Sluta att kränka gemensamma värden på det här viset!
          </note>
          <note>
            I flera länder i Centralasien är det förenat med livsfara – eller
            det är åtminstone överhängande risk för summariska fängslanden
            och tortyr – att vara aktivt utövande kristen.
          </note>
          <note>
            Jag skulle gärna vilja höra mer om hur Sveriges regering använder
            ordförandeskapet i OSSE för att lyfta den situationen och visa
            att dessa människor inte är bortglömda, på motsvarande sätt som
            utrikesministern berättade i utrikesutskottet häromdagen om hur
            man har kontakter med oppositionella i Belarus. Dessa förtryckta
            och förföljda grupper har ju precis lika stort behov av att känna
            att de är sedda av västvärlden, att vi talar för dem och att vi
            står upp för dem. Hur arbetar Sverige för detta?
          </note>
          <note>
            Anf. 185 Utrikesminister ANN LINDE (S) replik:
          </note>
          <note>
            Fru talman! Jag måste säga att jag blir lite förvånad över att
            Gudrun Brunegård nu igen tar upp en halmgubbe att slåss mot. Först
            var det att vi har en beröringsskräck när det gäller religiösa
            frågor, vilket är helt osant. Sedan var det att vi inte skulle
            ha reagerat mot det som hände med Hagia Sofia. Det var en kraftfull
            internationell reaktion mot det som hände. Jag personligen reagerade.
            Hur många utrikesministrar som helst reagerade. Organisationer
            reagerade. Det var jättemycket reaktioner mot just detta. Det
            stämmer inte att det inte var några reaktioner.
          </note>
          <note>
            När det gäller att ta upp frågorna som sådana finns det en möjlighet
            att göra det i OSSE-kontexten. Jag har personligen pratat med
            min turkiska kollega i Ankara och tagit upp just de OSSE-åtaganden
            som man har som deltagande stat. Man är skyldig att följa principerna
            och de åtaganden som man har, som inkluderar respekt för mänskliga
            rättigheter och tolerans när det gäller kristna och andra religioner.
            Det handlar om möjlighet att få utöva sin religion, ha sin religion
            eller inte ha någon religion.
          </note>
          <note>
            På alla resor jag gör inom OSSE-ordförandeskapet har jag som
            princip att alltid möta representanter från civilsamhället. Det
            kan vara religiösa representanter, kvinnoorganisationer, MR-organisationer
            och så vidare. Det gör jag just för att, som Gudrun Brunegård
            säger, lyfta upp att de finns, att de verkar och att de är viktiga.
          </note>
          <note>
            Anf. 186 MARIA NILSSON (L) replik:
          </note>
          <note>
            Fru talman! Jag ska inte fråga om det var 173 vid förhandlingstillfället
            eller om det var 163. Jag tror att det är ganska oväsentligt i
            det stora hela.
          </note>
          <note>
            Jag skulle däremot, fru talman, vilja ställa en fråga kring hur
            det svens ­ ka ordförandeskapet kommer att arbeta framgent. Inför
            ordförandeskapet lyssnade jag på en podcast från Utrikespolitiska
            institutet. Där talade bland annat Martin Kragh. Man konstaterade
            att Sverige inte kommer att kunna nå fram till en lösning i alla
            de konflikter som ligger på OSSE:s bord. Det svenska ordförandeskapet
            borde snarare koncentrera sig på att identifiera små möjligheter
            till framsteg. Det gäller då konflikten Ukraina–Ryssland, Georgien,
            Ryssland, Transnistrien.
          </note>
          <note>
            Då är min fråga, fru talman, till statsrådet: Tänker statsrådet
            i samma banor? Har man identifierat små mål för att göra små framsteg
            på väg mot ett större genombrott i de här konflikterna? Vilka
            är de målen i så fall?
          </note>
          <note>
            Anf. 187 Utrikesminister ANN LINDE (S) replik:
          </note>
          <note>
            Fru talman! Ja, vi insåg direkt att vi under vårt ordförandeskapsår
            inte kommer att kunna lösa de här konflikterna, som inte har lösts.
            I Ukraina har det pågått sedan 2014 och i Nagorno-Karabach sedan
            90-talet och så vidare. Men det finns små saker som vi kan göra.
            Det finns en del stora saker som vi kan göra. Det viktiga är att
            det, när vi är överens, kan bli förbättrade levnadsvillkor för
            människor som drabbas av dessa konflikter.
          </note>
          <note>
            När jag var i Europarådet fick jag ungefär samma fråga: Varför
            kan ni inte lösa det här?
          </note>
          <note>
            Man måste hela tiden se att det här handlar om människor. Det
            handlar om att bygga förtroende, det handlar om att bidra till
            små framsteg eller i vilket fall som helst inte ha bakslag. Det
            handlar om att vi kan öppna fler gränsövergångar på konfliktlinjen
            i östra Ukraina eller ha kvar öppenhet i själva landgränsen mellan
            icke regeringskontrollerat område i Ukraina och Ryssland.
          </note>
          <note>
            Det handlar i Moldavien och Transnistrien om sådant som att försöka
            få till stånd en trådbuss så att människor kan ta sig till och
            från de olika delarna och hälsa på familj och vänner. Det handlar
            om att man ska kunna använda sina bilar för att åka längre sträckor
            än bara inom Transnistrien till exempel. Det handlar om att kunna
            använda betalkort. Det handlar i Georgien om att få en mer humanitär
            situation i Abchazien och Sydossetien.
          </note>
          <note>
            Det här handlar om att förbättra situationen för människor också,
            inte bara att lösa hela konflikten.
          </note>
          <note>
            Anf. 188 MARIA NILSSON (L) replik:
          </note>
          <note>
            Fru talman! Tack, statsrådet, för svaret! Jag tycker att det
            var klargörande, och det visar också att det är precis så som
            det svenska ordförandeskapet agerar: Man hittar de små framstegen
            för att om möjligt komma lite längre in mot roten till problemet.
            Det är naturligtvis ingenting som vi har invändningar emot, utan
            det är en fullständigt naturlig väg att vandra.
          </note>
          <note>
            Om man ser på de här små framstegen, som trådbussen i Moldavien,
            eller Pridnestrov j e , de öppnade gränspassagerna i östra Ukraina
            och så vidare, hur är det nu ett halvår in på ordförandeskapet?
            Ser statsrådet att de här framstegen sker, eller sker de inte?
            Var sker de inte, och vad skulle det svenska ordförandeskapet
            kunna göra mer för att nå dem?
          </note>
          <note>
            Anf. 189 Utrikesminister ANN LINDE (S) replik:
          </note>
          <note>
            Fru talman! För att börja med Moldavien – jag noterar att Maria
            Nilsson använder namnet Pridnestrov j e som är separatisternas
            namn på Transnistrien; det väljer jag att inte använda – tror
            jag att är det någonstans man kan känna lite hoppfullhet så är
            det just där, inte minst därför att Ryssland visar ett slags konstruktivitet
            kring att vi skulle kunna ha ett möte i Stockholm till hösten
            för att komma framåt. Jag hoppas verkligen det. Inga mö ­ ten
            är klara förrän de faktiskt har hållits, men där finns en öppning,
            skulle jag vilja säga.
          </note>
          <note>
            När det gäller Georgien har vi Annika Söder, tidigare kabinettssekreterare,
            som särskild representant. Där har man åter fått igång det som
            heter Geneva International Discussions , vilket inte har varit
            fullt aktivt på länge. Där har man ganska intensiva samtal nu,
            och jag vet att Annika Söder och OSSE:s generalsekreterare Helga
            Schmid åker till området nästa vecka.
          </note>
          <note>
            Där tror jag också att man kommer lite framåt, inte minst i Abchazien.
            Det är svårare i Sydossetien, men vi har tagit ett litet steg
            även där. Det handlar inte minst om att öka folk-till-folk-kontakterna.
            Det är nämligen så att ju längre ett område – Transnistrien, Abchazien,
            Sydossetien och nu också de två icke regeringskontrollerade områdena
            i Ukraina – är borta från det land som det faktiskt tillhör ,
            desto mer fjärmar de t sig från det landet, vilket är ett problem
            i sig. Att försöka att utveckla dessa kontakter tror jag därför
            är ett väldigt viktigt steg.
          </note>
          <note>
            Anf. 190 YASMINE POSIO (V) replik:
          </note>
          <note>
            Fru talman! Som jag sa i mitt anförande ser vi hur civilsamhällets
            utrymme krymper. Oppositionella och journalister fängslas, och
            uråldriga, konservativa och patriarkala krafter motarbetar kvinnors
            rättigheter. Det innebär såklart att det blir svårt att få ett
            multilateralt organ som OSSE att utvecklas i modern och demokratisk,
            öppen riktning. Jag lyfte även att jag tycker att det är positivt
            att utrikesminister Ann Linde i sina prioriteringar och i sitt
            inledningstal lyfte hur viktigt det är att följa och försvara
            de principer som OSSE grundas på.
          </note>
          <note>
            I FN:s säkerhetsråd lyckades ju Sverige få till en ökad förståelse
            för och kunskap om resolution 1325 om kvinnor, fred och säkerhet,
            och numera är det åtminstone med i en del fredssamtal och även
            i en del av FN:s fredsbevarande uppdrag.
          </note>
          <note>
            Fru talman! Jag undrar hur stor genomslagskraft utrikesminister
            Ann Linde tror att de svenska prioriteringarna kommer att kunna
            få i OSSE sett till att en del av de 57 länderna faktiskt motverkar
            civilsamhället och kvinnors rättigheter till exempel.
          </note>
          <note>
            Anf. 191 Utrikesminister ANN LINDE (S) replik:
          </note>
          <note>
            Fru talman! Tack, Yasmine Posio, för att du återigen lyfter de
            här viktiga frågorna!
          </note>
          <note>
            Den feministiska utrikespolitiken genomsyrar även arbetet i OSSE.
            Vi ser det som en del av det bredare säkerhetsbegreppet, och att
            det ska gå igenom alla de tre olika dimensionerna i OSSE.
          </note>
          <note>
            Jag delar Yasmine Posios och Vänsterpartiets syn på att SRHR
            är en grund för det säkerhetsfrämjande arbetet och kvinnors deltagande
            i olika demokratiska processer och fredsprocesser. Att konsensus
            saknas i OSSE, för det gör det, är ett hinder för möjligheterna
            att aktivt driva frågan så som vi skulle vilja göra. Men vi försöker
            på olika sätt att stärka jämställdhetsarbetet genom till exempel
            agendan för kvinnor, fred och säkerhet. Det är lite lättare på
            den sidan, för det är så konkret i det arbete som OSSE gör. Det
            handlar också om att stärka kvinnors deltagande i konfliktrelaterade
            och fredsbyggande processer.
          </note>
          <note>
            Jag kan som exempel säga att jag och Åsa Regnér, Assistant Secretary-General
            i UN Women, åker tillsammans till Kosovo. Tema är jämställdhet
            och kvinnors deltagande i fredsprocesser, något som jag diskuterade
            med den nya kvinnliga kosovanska utrikesministern i dag.
          </note>
          <note>
            Vi försöker alltså på alla sätt att lyfta in det här, men jag
            skulle ljuga om jag sa att det inte finns ett starkt motstånd
            också.
          </note>
          <note>
            Anf. 192 YASMINE POSIO (V) replik:
          </note>
          <note>
            Fru talman! Tack, utrikesminister Ann Linde, för svaret, som
            var så himla effektivt! Jag tog inte med SRHR i mitt första inlägg.
            Det skulle jag spara till nu, men nu är det redan besvarat.
          </note>
          <note>
            Jag får bara önska en trevlig sommar, och så ses vi till hösten
            igen.
          </note>
          <note>
            Anf. 193 Utrikesminister ANN LINDE (S) replik:
          </note>
          <note>
            Fru talman! Jag önskar en trevlig sommar!
          </note>
          <note>
            Anf. 194 MARGARETA CEDERFELT (M) replik:
          </note>
          <note>
            Fru talman! Jag vill fråga utrikesministern om Belarus.
          </note>
          <note>
            Belarus är ett land där OSSE har observerat valen sedan 1994.
            År 2019 när det var parlamentsval och jag tjänstgjorde som Special
            Coordinator var det en sak som var slående, och det var att OSSE:s
            rekommendationer sedan 1994 har varit ungefär desamma. En enda
            förbättring har genomförts av Belarus: tillgängligheten till vallokalerna
            för personer med funktionshinder. I övrigt är det ingen förändring
            över huvud taget.
          </note>
          <note>
            När jag talade med allmänheten, vanliga medborgare, om valet
            och vad de hade för förväntningar sa de: Vänta och se! Det här
            valet kommer att gå lugnt och städat till, för Lukasjenko bryr
            sig inte om valet. Vänta till presidentvalet!
          </note>
          <note>
            Och det var precis vad som hände. Här skulle det behövas förändring.
            Här skulle OSSE behöva agera.
          </note>
          <note>
            Därför vill jag fråga utrikesministern vilka åtgärder hon har
            vidtagit under ordförandeåret. Försöker hon få till stånd en förändring
            för demokrati? En valobservation bör rimligen leda till några
            förändringar, speciellt som den har pågått sedan 1994 utan resultat.
            Det vi nu kan se är hårdare villkor; en förfärlig situation för
            oppositionen.
          </note>
          <note>
            Finns det några försök att till exempel få till en OSSE-mission
            i Bela ­ rus? Det skulle kunna vara ett sätt att arbeta vidare.
          </note>
          <note>
            Anf. 195 Utrikesminister ANN LINDE (S) replik:
          </note>
          <note>
            Fru talman! Jag tackar Margareta Cederfelt för frågan om Belarus.
            OSSE kan förhoppningsvis spela en roll som så småningom leder
            till en lösning av krisen i Belarus, men inte just nu. Situationen
            är ju helt låst. Det massiva våld och den tortyr som har använts
            i fängelserna mot alla arresterade oppositionella och vanliga
            människor som har gått ut och demonstrerat, eller bara viftat
            med en flagga, det urskillningslösa våldet, gör att det just nu
            är mycket svårt att över huvud taget komma fram med några initiativ.
          </note>
          <note>
            Men OSSE har använt sig av en av de mest starka instrument som
            organisationen har, nämligen att sätta igång Moskvamekanismen.
            Där ville inte det land som utsattes för en sådan granskning medverka,
            men rap ­ portören fick i alla fall komma in i landet och kunde
            konstatera att det har förekommit grova övergrepp samt kränkningar
            mot mänskliga rättigheter och yttrandefrihet och så vidare. Rapportören
            lade då fram över 80 olika rekommendationer på hur situationen
            kan bli bättre i Belarus. Det gäller både till regimen själv,
            som inte har gjort någonting, och konkreta förslag till hur OSSE
            och OSSE:s autonoma institutioner ska kunna bidra till en bättre
            situation.
          </note>
          <note>
            Jag sa i mitt inlägg att vi från början hade ett erbjudande om
            att facilitera en dialog, vilket oppositionen var positiv till,
            för att få till stånd en lösning. Men regimen har inte beaktat
            det förslaget över huvud taget.
          </note>
          <note>
            Anf. 196 MARGARETA CEDERFELT (M) replik:
          </note>
          <note>
            Fru talman! Jag tackar utrikesministern för svaret.
          </note>
          <note>
            Det svar som utrikesministern har givit här visar på många svårigheter
            inom OSSE. Det är i det perspektivet som den moderata reservationen
            ska ses. Vi uttalar behovet av en översyn av vad OSSE gör och
            hur OSSE agerar. Det handlar inte om enskilda ordförandeskap,
            personer eller funktio ­ ner, utan det är fråga om organisationens
            förmåga att nå fram till resultat och förbättringar. Någonstans
            måste också OSSE i sitt arbete syfta till att förbättra villkoren
            för medborgarna i OSSE:s 57 medlemsländer.
          </note>
          <note>
            Uppdraget är jättesvårt med konsensusbeslut och så vidare. För
            att kunna gå vidare skulle en översyn vara till fyllest. Jag är
            helt medveten om att bland dessa 57 medlemsländer finns minst
            ett land som säger att en översyn inte behövs.
          </note>
          <note>
            Att hitta en väg framåt i denna komplicerade materia för att
            nå bättre resultat och efterlevnad av Helsingforsöverenskommelsen
            skulle vara bra. Här skulle Sverige som ordförandeland kunna arbeta
            aktivt, inte bara för att säga att vi nu har gjort detta och det
            blev ingen översyn utan för att se till att lämna över stafettpinnen
            till nästa ordförandeland. En översyn är viktig för att nå resultat,
            för att uppnå fred och säkerhet i OSSE:s breda perspektiv – som
            inkluderar ett stort antal dimensioner.
          </note>
          <note>
            Anf. 197 Utrikesminister ANN LINDE (S) replik:
          </note>
          <note>
            Fru talman! De primära uppföljningsmekanismerna som gäller de
            åtag ­ anden som länderna har i organisationens verksamhet är
            de veckovisa mö ­ ten som hålls i Wien. Folk har inte riktigt
            koll på hur tuffa dessa möten faktiskt är. Där tas aktuella frågor
            upp. De kan gälla brott mot gemensam ­ ma åtaganden, exekutiva
            strukturer, autonoma institutioner, fältmis ­ sioner och så vidare.
          </note>
          <note>
            Utöver dessa möten genomförs inom ramen för de tre olika dimensionerna
            årliga översynsmöten där man tar upp frågor som rör varje enskild
            dimension. Här finns också en möjlighet för varje enskild stat
            att ta upp frågor som ska ses över och kontrolleras. Här finns
            också HDIM, som bjuder in civilsamhället för att belysa brister
            hos deltagarstater. Vi har också system för ekonomisk styrning
            som leds av generalsekreterarens kontor och som följer arbetet
            i det permanenta rådet. Här finns omfattande existerande mekanismer
            för uppföljning och kontroll.
          </note>
          <note>
            Om vi ser på de svårigheter som OSSE har för att nå konsensus
            tror jag att det skulle vara svårt att få en acceptans för inrättandet
            av ännu fler kontrollmekanismer och mötesformat. Jag tror att
            ordförandeskapets ansträngningar gör större nytta inom andra områden.
          </note>
          <note>
            Sedan är det en helt annan sak att vi naturligtvis ska utvärdera
            vårt eget ordförandeskap. Men jag tror att det är bättre att arbeta
            mer effektivt med de mekanismer och mötesformat som redan finns
            för kontroll och uppföljning.
          </note>
          <note>
            Anf. 198 JASENKO OMANOVIC (S):
          </note>
          <note>
            Fru talman! Mina kollegor Johan, Margareta, Yasmine med flera
            har förtjänstfullt berättat om vad vi gör inom OSSE-delegationen.
            Jag tänkte upprätthålla mig vid något annat, nämligen något som
            utrikesministern har berättat utförligt om men från ett lite annorlunda
            perspektiv. Det gäller betydelsen av att Sverige är ordförandeland
            i OSSE.
          </note>
          <note>
            Det är inte varje år Sverige är ordförandeland i OSSE. Senast
            det begav sig var 1993. Det var just det år jag kom till Sverige
            som flykting från Bosnien och Hercegovina, från ett konfliktområde
            som flera av kollegorna har talat om, från kriget.
          </note>
          <note>
            Kriget har definitivt påverkat inte bara mitt liv utan även min
            mors, mormors, farmors och systers liv. Hela min generations liv
            förändrades i grunden. Alla vi som då var unga fick gå ifrån drömmar
            om framtiden till frontlinjen. Vi fick gå ifrån att vara grannar
            och vänner till att bli krigets fiender utan att vi hade möjlighet
            att påverka.
          </note>
          <note>
            Ofta finns i dessa stridigheter, som den i Jugoslavien, djupgående
            konflikter i bakgrunden. De har inte uppstått som en blixt från
            en klar himmel, utan de har funnits i Jugoslavien sedan 1389.
            Det är konflikter som faktiskt är svåra att beskriva. Jag brukar
            beskriva att min mormor bodde i tre länder men alltid i ett och
            samma hus. Min farmor upplevde tre krig under sitt liv.
          </note>
          <note>
            Ju längre en konflikt pågår, desto fler civila tappar hoppet
            om framtiden. Hoppet om att det internationella samfundet kommer
            att åstadkomma något gott. Det är alla involverade medvetna om
            – de som är i konflikten, stridande och civila, och vi här.
          </note>
          <note>
            Mitt hopp då, ‑ 93, försvann när min mor tvingades tillbringa
            10 av sina sista 14 dagar i livet i ett flyktingtält mellan två
            stridande sidor, bara för att de internationella samfunden inte
            var starkare än de stridande.
          </note>
          <note>
            För varje dag ett krig pågår minskar kvinnors, barns och äldres
            människovärde. Därför är det viktigt att länder som Sverige, länder
            som har en demokratisk tradition, är med och för dialog och sätter
            dagordningen. Det är viktigt för kampen för fred. Det är viktigt
            för säkerheten för civila. Det är viktigt för de mänskliga rättigheterna.
          </note>
          <note>
            Att lyfta fram och belysa kvinnors situation och rättigheter
            i en konflikt , a tt driva rätten till utbildning för barnen som
            befinner sig i konflikten och a tt göra så att ungdomar får sina
            röster hörda – det jag och min generation inte fick då – a llt
            detta kommer inte att stoppa något krig. Det vet vi allihop som
            sitter här. Men det kommer att väcka ett hopp hos människor som
            befinner sig mitt i konflikten, och det goda kommer att få kraft
            att växa.
          </note>
          <note>
            Därför tycker jag att det är viktigt, fru talman, med Sverige
            och med Sveriges ordförandeskap i OSSE i dag. De frågor vi inte
            kommer att ha kraft att driva nu under detta år hoppas jag att
            vi kommer att ha kraft att komma tillbaka och driva nästa år och
            året därpå, för de mödrar som finns i konflikterna nu och för
            de systrar som finns i konflikterna nu, runt om i OSSE:s stora
            område – f ör deras skull och f ör deras framtid. För dessa ungdomar
            som finns i konflikterna och som håller på att tappa hoppet. Därför
            ska vi fortsätta denna kamp.
          </note>
          <note>
            (Applåder)
          </note>
          <note>
            Anf. 199 LARS THOMSSON (C):
          </note>
          <note>
            Fru talman! Det är inte lätt att komma efter Jasenko. Tack för
            ett väldigt kraftfullt anförande!
          </note>
          <note>
            OSSE är ingen perfekt organisation, vill jag börja med att säga,
            men den är kanske det bästa vi har. Därför är den väldigt viktig.
          </note>
          <note>
            Centerpartiet tycker att OSSE har en väldigt viktig roll framöver.
            Vi vet alla om de problem vi har med den beslutsordning som finns.
            Det är liksom bara att hantera. Men man får alltid fråga sig vad
            som är alternativet.
          </note>
          <note>
            Jag tror verkligen på OSSE som en samtalsorganisation som fungerar.
            De veckovisa mötena, som ministern har lyft fram, är ett pågående
            samtal och sätter press på deltagarna. Man ska kunna se varandra
            i ögonen också veckan efter. Samtal är alltid bättre än krig,
            och precis som min kollega Jasenko så väl beskrev är det ett sätt
            att ge hopp till kommande generatio ­ ner.
          </note>
          <note>
            OSSE har alltså en väldigt viktig roll. Och jag tycker faktiskt
            att man kan säga att 2020 blev ett rätt bra OSSE-år, konstigt
            nog, trots pandemin. Det är nämligen så att OSSE har varit väldigt
            aktiv under pandemin som en av få valobservationsorganisationer
            som kunnat fullfölja sin roll. Vi har klarat pandemin hyfsat väl,
            kan jag säga.
          </note>
          <note>
            Inte minst den insats vi gjorde när vi observerade presidentvalet
            i USA gav ett stort genombrott för organisationen som sådan. Vi
            var där som nästan ensam organisation att bevaka valet på plats
            och fick ett väldigt stort medialt genomslag, inte minst i Sverige.
            När vi mätte mediegenomslaget såg vi att vi hade uppemot 1 000
            genomslag för oss fyra som var iväg. Det har nog inte hänt på
            väldigt lång tid i OSSE:s historia.
          </note>
          <note>
            Jag sitter i delegationen och har alltid känt, varenda gång vi
            är iväg, det väldigt meningsfulla med valobservation. Det gör
            nytta. Vi märks, vi syns, och vi får bra respons. Senast var jag
            i Albanien med bland andra Margareta, och vi kände påtagligt vilken
            nytta vi gör för demokratin.
          </note>
          <note>
            Jag tycker alltså att man kan säga att det här var ett bra OSSE-år.
          </note>
          <note>
            Det är också spännande att se att delegationen i Sverige, den
            svenska delegationen i sig, fungerar alldeles utmärkt. Vi har
            ett gott samarbete över partigränserna. Ordföranden fungerar bra,
            vice ordföranden fungerar utmärkt och alla är engagerade och drar
            framåt.
          </note>
          <note>
            Vi vet att pandemin har varit en utmaning för OSSE även organisatoriskt.
            Det har inte funnits stadgar riktigt på plats. Man har inte lyckats
            göra val. Man har inte tillsatt ledande funktioner. Men man har
            faktiskt hanterat det och är nu i mål med de bitarna, så jag tycker
            att OSSE har klarat också pandemins organisatoriska utmaningar
            rätt väl.
          </note>
          <note>
            Ordförandeåret – det är givetvis fantastiskt spännande att vara
            med precis när det inträffar, men det ska erkännas att det är
            en utmaning. Det är en rejäl utmaning.
          </note>
          <note>
            Jag vill tacka för det goda samarbetet mellan utrikesministern,
            utrikes ­ utskottet och delegationen, som verkligen försöker dra
            åt samma håll.
          </note>
          <note>
            Men det är klart att det är påtagligt att det var så många stora
            konflikter som blossade upp precis när det blev vår tur igen –
            Nagorno-Karabach, givetvis. Ukraina, ständigt pågående men med
            en kraftig eskalering och kraftdemonstration från Ryssland. Belarus
            har många av oss pratat om tidigare. En smygande konflikt mellan
            Grekland och Turkiet som inte har blossat upp men som ändå ligger
            där.
          </note>
          <note>
            Bakom allt detta ligger det stora geopolitiska spelet med Rysslands
            agerande. Vi känner alla till Rysslands tankar om en egen intressesfär
            där man inte skyr några medel.
          </note>
          <note>
            Trots det här tycker jag faktiskt att OSSE spelar en viktig roll
            framöver för att motverka trenden att dela upp världen mellan
            stormakter och för att vi ska gå ifrån den världsordning som sattes
            efter andra världskriget.
          </note>
          <note>
            Till sist tycker jag att det är roligt att se att Sverige tar
            för sig. Nu har vi en av två starka kandidater till att bli ordförande
            för hela OSSE. Jag, Margareta Cederfelt och Johan Büser kandiderar
            också till en tung post. Det lovar gott för Sveriges engagemang
            i OSSE, och jag tror att OSSE kommer att ha en central roll framöver.
          </note>
          <note>
            Med det yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 10 juni.)
          </note>
          <note>
            § 17 Strategisk exportkontroll 2020 – krigsmateriel och produkter
            med dubbla användningsområden
          </note>
          <note>
            Utrikesutskottets betänkande 2020/21:UU9
          </note>
          <note>
            Strategisk exportkontroll 2020 – krigsmateriel och produkter
            med dubbla användningsområden (skr. 2020/21:114)
          </note>
          <note>
            föredrogs.
          </note>
          <note>
            Anf. 200 BJÖRN SÖDER (SD):
          </note>
          <note>
            Fru talman! Inom exportkontrollen finns stor enighet om flera
            åtgärder som har vidtagits för att Sverige ska ha en effektiv
            kontroll över svenskproducerad krigsmateriel och produkter med
            dubbla användningsområden. En sådan åtgärd, som det rått enighet
            om bland riksdagens partier, är att införa efterkontroller av
            krigsmateriel, det vill säga att Sverige ska kunna kontrollera
            att levererad krigsmateriel finns på plats och inte har kommit
            på avvägar till stater eller organisationer som det inte är tillåtet
            att exportera krigsmateriel till.
          </note>
          <note>
            Införandet av efterkontroller har tyvärr varit ett totalt misslyckande
            för regeringen i en fråga där det får sägas vara svårt att misslyckas.
            När regeringen har en enig riksdag bakom sig när det gäller att
            införa efterkontroller och den ansvariga myndigheten, Inspektionen
            för strategiska produkter, meddelar att dessa kan vara införda
            den 1 januari 2019 men de fortfarande inte är införda är det inget
            annat än ett stort misslyckande. Och det är ett misslyckande som
            riskerar att undergräva svenskt förtroende internationellt och
            som gör att svenska vapen riskerar att komma på villovägar.
          </note>
          <note>
            Fru talman! Varför är det då så viktigt att efterkontroller införs?
            Varför behöver vi kontrollera var den svenska krigsmaterielen
            hamnar? Här behöver utgångspunkten vara densamma som i exempelvis
            rättspolitiken, där det tjänar väldigt lite till att många nya
            lagar införs om vi samtidigt har områden där dessa lagar inte
            kan upprätthållas. Samma sak är det med efterkontroll av krigsmateriel.
            Har vi inte effektiva instrument för att kontrollera var de svenska
            vapnen hamnar spelar det väldigt liten roll om vi har ett väl
            utvecklat regelverk för kontroll innan de exporteras.
          </note>
          <note>
            Efterkontroller tenderar också att bli allt viktigare eftersom
            krigsmaterielexporten har ökat. En ökad export av dessa varor
            behöver åtföljas av en ökad kontroll så att de inte hamnar i fel
            händer. Här har regeringen misslyckats trots en enig riksdag,
            trots att man har utrett förslaget och trots att den ansvariga
            myndigheten menade att ett sådant system för efterkontroller skulle
            kunna vara infört redan den 1 januari 2019.
          </note>
          <note>
            Fru talman! Låt mig också påpeka att en ökad export av krigsmateriel
            inte är det enda skälet till att efterkontroller snabbt behöver
            införas. Ett annat viktigt skäl är att den materiel som Sverige
            exporterar i huvudsak är högteknologisk krigsmateriel, vars motsvarigheter
            inte går att få tag i på den internationella marknaden. Därför
            är det så viktigt att dessa system inte hamnar i fel händer.
          </note>
          <note>
            De system som Sverige exporterar utomlands är bland annat granatgevär
            och pansarskott som kan bekämpa bepansrade fordon och utgöra ett
            hot mot våra allierade och också mot svensk trupp i internationella
            insatser. Utöver dessa system exporterar Sverige också bärbara
            luftvärnsrobotar som kan användas för att skjuta ned civila passagerarplan
            om de skulle hamna i fel händer. Konsekvensen kan då bli hundratals
            döda oskyldiga civila flygpassagerare.
          </note>
          <note>
            Eftersom Sverige exporterar så pass avancerade system riskerar
            också en olovlig spridning av dessa vapen att göra att de kan
            kopieras så att de tekniska lösningarna kommer stater och grupper
            till del som annars inte hade fått ta del av så avancerad krigsmateriel.
            Teknikspridningens effekter på lång sikt ska inte underskattas.
          </note>
          <note>
            Fru talman! Sverigedemokraterna är för en stark svensk försvarsindustri
            och export av krigsmateriel och produkter med dubbla användningsområden
            som kan bidra till att vi har ett avancerat försvar på hemmaplan
            och att vi kan hjälpa till att stärka andra demokratiers försvar.
            Det finns mycket att vinna på en effektiv politik på detta område,
            och det finns en stor enighet i riksdagen om detta, vilket är
            mycket glädjande.
          </note>
          <note>
            Men en sådan politik måste genomföras av en regering som klarar
            av att genomföra de av riksdagen fattade besluten, och efterkontroll
            av krigsmateriel utgör ett tydligt exempel på att regeringen inte
            klarar av detta.
          </note>
          <note>
            Fru talman! Utöver krigsmateriel debatterar vi i dag även produkter
            med dubbla användningsområden, det vill säga produkter som i grunden
            är civila men som har militära användningsområden. En sådan kategori
            produkter är exempelvis olika tekniska system som kan användas
            för övervakning och identifiering av personer på internet.
          </note>
          <note>
            Dagens Nyheter uppmärksammade för en tid sedan dessa system i
            en artikel med rubriken Svenska censurfabriken blev diktaturernas
            hovleverantör. I artikeln beskrevs att ett litet företag i Sverige
            tillverkar tekniska system som kan användas av olika regimer för
            att aktivt censurera den egna befolkningen. Det uppgavs också
            att denna utrustning exporterats till några av världens värsta
            förtryckande stater. Att Sverige blir ett land som utvecklar system
            som diktaturer sedan köper från oss och använder för att förtrycka
            sin egen befolkning ska inte förekomma och är något som vi måste
            ta ansvar för att aktivt motverka.
          </note>
          <note>
            Det är lätt att stå här i Sveriges riksdag och deklarera stöd
            för olika demokratirörelser runt om i världen. Svårare för många
            i denna kammare är däremot att verkligen ha en aktiv politik som
            gör att Sverige är en kraft för demokrati och mänskliga rättigheter
            och inte tvärtom. Jag efterlyser därför, fru talman, ett ökat
            fokus från regeringen även på produkter med dubbla användningsområden
            och att debatten om strategisk exportkontroll inte uteslutande
            ska handla om krigsmateriel.
          </note>
          <note>
            Vidare visar detta också på vikten av att tillräckliga resurser
            tilldelas myndigheten som har detta uppdrag och inte minst att
            arbetet organiseras effektivt i Regeringskansliet så att varje
            skattekrona som satsas ger största möjliga utdelning. Därför efterlyser
            vi sverigedemokrater att regeringen ska se över om det verkligen
            är effektivast att den kontrollerande myndigheten, ISP, formellt
            lyder under Justitiedepartementet medan den reella styrningen
            sker från Utrikesdepartementet. Det är mycket svårt att se att
            detta skulle vara ett ändamålsenligt sätt att styra exportkontrollen,
            i synnerhet som ISP tidigare enbart styrts från samma departement
            och det är så som styrningen av de flesta myndigheter går till.
          </note>
          <note>
            Fru talman! Slutligen vill jag ägna några ord åt att tacka alla
            de tiotusentals personer i Sverige som är direkt och indirekt
            sysselsatta med att producera materiel som gynnar svensk försvarsförmåga
            och som kan användas av andra stater för att försvara de värden
            som en demokrati vilar på. Sverige har en mycket stolt tradition
            av krigsmaterieltillverkning, som sträcker sig åtskilliga decennier
            tillbaka i tiden och där svensk uppfinningsrikedom och svenskt
            entreprenörskap kommit till uttryck. Tack vare svensk krigsmaterielexport
            och svenskt kunnande har demokratier vid flera tillfällen historiskt
            kunnat försvara sig mot diktaturernas aggression.
          </note>
          <note>
            I dag har Sverige en krigsmaterielindustri som står sig mycket
            väl i internationell konkurrens. Industrin producerar allt från
            obemannade undervattensfarkoster till avancerade stridsflygplan.
            Verksamheterna är förlagda till många orter i Sverige och bidrar
            till både tillväxt och utveckling i storstäder som Malmö och Göteborg,
            liksom i mindre samhällen som Karlskoga och Docksta. Glädjande
            är också att det är en industri som fortsätter att utvecklas och
            ta marknadsandelar internationellt. Svensk krigsmaterielexport
            är och förblir en framgång.
          </note>
          <note>
            Fru talman! Jag yrkar bifall till reservation 1.
          </note>
          <note>
            Anf. 201 HÅKAN SVENNELING (V):
          </note>
          <note>
            Fru talman! Jag tänkte i dagens debatt om svensk vapenexport
            börja med att prata om de luckor som finns i den svenska vapenexportlagstiftningen.
            Efter det tänkte jag beröra ett antal länder där svensk vapenexport
            bidrar till att öka konfliktnivåerna eller direkt bidrar till
            krig eller inhemskt förtryck, ofta i direkt motsättning till regeringens
            så kallade feministiska utrikespolitik. Det är med rätta som svensk
            vapenexport ofta är den mörka sidan av svensk utrikespolitik,
            som ingen riktigt vill ta ansvar för.
          </note>
          <note>
            Fru talman! Trots att 2020 var ett år präglat av en pandemi vars
            effekter allvarligt skadat stora delar av alla världens länders
            ekonomiska tillväxt fortsätter trenden med kraftig upprustning.
            Ökar gör fattigdomen, in ­ skränkningarna av mänskliga rättigheter
            och i synnerhet kvinnors rättigheter, svält och ekonomisk ojämlikhet,
            men ökar gör även världens totala militära utgifter. Sverige är
            i ett internationellt perspektiv en viktig aktör avseende vårt
            ansvar när det gäller hur stor vår vapenexport är, både i absoluta
            tal och per capita.
          </note>
          <note>
            Regeringens skrivelse visar att den svenska vapenexporten fortsatt
            befinner sig på en historiskt hög nivå. Svenska företag exporterade
            krigsmateriel till ett värde av 16,3 miljarder kronor under 2020.
            Sett ur ett längre perspektiv visar en sammanställning av Svenska
            Freds- och Skiljedomsföreningen att den svenska vapenexporten
            är mer än fem gånger så stor i dag jämfört med i början av 2000-talet.
          </note>
          <note>
            Bland köparna av svenska vapen under 2020 återfinns en lång rad
            diktaturer, krigförande stater och länder som begår grova och
            omfattande brott mot de mänskliga rättigheterna. Vi återfinner
            även länder som tar stora steg tillbaka i sin demokratiutveckling
            och där vi ser att våld och förföljelse av minoriteter och politisk
            opposition ökar.
          </note>
          <note>
            Vänsterpartiet vill att Sverige ska vara ett land som konsekvent
            står upp för demokrati och folkstyre, ett land som arbetar aktivt
            för fred och nedrustning och ett land som fördömer varje brott
            mot de mänskliga rättigheterna, oavsett var, av vem eller med
            vilka motiv som brotten begås. Sverige har alla möjligheter att
            vara en sådan röst, men då krävs det att vi slutar att beväpna
            auktoritära regimer, länder som befinner sig i krig och stater
            som begår grova och omfattande brott mot mänskliga rättigheter.
          </note>
          <note>
            Redan för tio år se da n, 2011, i ljuset av förtrycket mot demokratikämparna
            under den arabiska våren, fick regeringen av riksdagen ett uppdrag
            att ta fram en ny krigsmateriellagstiftning i syfte att skärpa
            reglerna mot vapenexporten till diktaturer. Först sju år senare,
            den 15 april 2018, trädde den nya lagstiftningen i kraft. Tyvärr
            är resultatet av den nya lagstiftningen mycket nedslående. Den
            svenska exporten ökar till diktaturer, och exporten till diktaturer
            står i dag för en tredjedel av svensk vapenexport. Man kan utan
            större problem konstatera att den nya lagstiftningen är ett misslyckande
            i förhållande till vad man ville uppnå 2011.
          </note>
          <note>
            Hur blev det då så här? Det handlar framför allt om att den nya
            lagstiftningen har två stora luckor. Den första är att det nya
            regelverket bara gäller tillstånd för nya affärer som ingåtts
            efter den 15 april 2018. Alla affärer som anses ha en koppling
            till en affär som beviljades innan demokratikriteriet trädde i
            kraft kan klassas som följdleveranser och därmed undkomma den
            nya lagstiftningen och en ny prövning.
          </note>
          <note>
            Följdleveranser i lagstiftningen är ett svenskt påhitt. Följdleveranser
            kan handla om allt från reservdelar, ammunition till helt nya
            system av samma typ som tidigare levererats. Följdleveranser har
            ingen tidsgräns utan kan fortsätta hur länge som helst. Det pågår
            till exempel följdleveranser av system som ursprungligen levererades
            från Sverige för 30–40 år sedan. Följdleveranser har länge varit
            ett av de största kryphålen i den svenska vapenexportlagstiftningen
            och innebär att export fortsätter trots att nya affärer inte borde
            tillåtas.
          </note>
          <note>
            Den andra luckan i den nya lagstiftningen är att den inte innebär
            ett stopp av export till icke-demokratiska stater, utan brister
            i den demokratiska statusen ska enbart påverka bedömningen och
            utgöra ett hinder för exporten. Om det sedan anses finnas avsevärda
            nationella försvars- och säkerhetspolitiska intressen kan exporten
            ändå beviljas. Ställningstagandet att inte stödja och legitimera
            odemokratiska och förtryckande regimer kan därmed åsidosättas
            av ”andra intressen” som anses väga tyngre i bedömningen.
          </note>
          <note>
            Att Sveriges politik när det gäller vapenexport och utrikespolitik
            är fylld med dubbelmoral har varit känt länge. I redogörelsen
            av exporten under förra året blir det tydligare att Sverige gärna
            använder sig av vackra ord om fred och mänskliga rättigheter,
            men samtidigt förser man olika konflikter med vapen.
          </note>
          <note>
            Det är under all kritik att den nya lagstiftning en inte har
            bidragit till minskning av svensk vapenexport till krigförande
            och odemokratiska länder, som var syftet, utan det har blivit
            precis tvärtom. Därför måste en grundlig utvärdering av det förändrade
            regelverket göras. Det borde riksdagen komma överens om snarast.
          </note>
          <note>
            Det i särklass största mottagarlandet för svensk krigsmateriel
            under 2020 var diktaturen Förenade Arabemiraten. Förenade Arabemiraten
            är en del av den saudiledda koalitionen som krigar i Jemen sedan
            sex år tillbaka. Kriget i Jemen pågår fortfarande och beskrivs
            som världens värsta humanitära kris, enligt FN. Över 24 miljoner
            människor, 80 procent av befolkningen, behöver humanitärt stöd.
            Av dem är över 12 miljoner barn.
          </note>
          <note>
            Sverige har länge varit en aktiv part i att försöka medla och
            ta ansvar för att bistånd ska komma Jemen till del. Men Sverige
            exporterar också vapen till sex av staterna som deltar i kriget.
            Bland mottagarna av exporten 2020 finns fyra av de stridande parterna
            med, nämligen diktaturerna Förenade Arabemiraten, Saudiarabien,
            Qatar och Kuwait. En femtedel av Sveriges totala vapenexport går
            nu till dessa länder.
          </note>
          <note>
            Samtliga av de länder som deltar i kriget i Jemen och som mottar
            svenska vapen är att betrakta som auktoritära stater som bryter
            mot mänskliga rättigheter. Det är länder som uppenbarligen deltar
            även i en väpnad konflikt. Därmed uppfyller de samtliga kriterier
            för att inte beviljas export av svensk krigsmateriel.
          </note>
          <note>
            I januariöverenskommelsen mellan Socialdemokraterna, Miljöpartiet,
            Centerpartiet och Liberalerna ingår det också en uppgörelse som
            innebär att de fyra partiernas principiella inställning är att
            inte godkänna vapen ­ exportaffärer till specifikt de icke-demokratiska
            länder som deltar militärt i Jemenkonflikten så länge konflikten
            pågår.
          </note>
          <note>
            Men med ny lagstiftning och skrivningar i januariöverenskommelsen
            fortsätter vapenexporten till diktaturerna i den saudiledda koalitionen.
            Innan januariöverenskommelsen skrevs hade Sverige exporterat för
            700 miljoner. Efter att bläcket hade torkat ökade vapenleveranserna
            till det dubbla, 1,5 miljarder under 2019. Förra året steg vapenexporten
            med mer än det dubbla igen till 3,3 miljarder och motsvarar nästan
            tio gånger mer än biståndet till Jemen för förra året. Är det
            någon effekt som vi ser av januariöverenskommelsens punkt 70 är
            det att den har ökat vapenexporten till de krigande parterna i
            Jemen.
          </note>
          <note>
            Men det finns också exempel på nya tillstånd som har beviljats.
            Tabell 9 i skrivelsens första bilaga visar att nya utförseltillstånd
            har beviljats till både Saudiarabien och Qatar, vilket strider
            mot regeringens egen tolkning av det nya regelverket och januariavtalet.
            Dessa nya utförseltillstånd kategoriseras just som internationella
            samarbeten utan vidare redogörelse. Men, vi får inte veta vad
            det är, för det är ju sekretess. Vad kan vara ett så viktigt militärt
            samarbete att vi måste fortsätta att skicka vapen till diktaturen
            Saudiarabien? Det undrar jag.
          </note>
          <note>
            Dubbelmoralen i den svenska vapenexporten blir tydligast i vapenexporten
            till de stater som krigar i Jemen. Samtidigt som regeringen talar
            om vikten av demokrati, fred och kvinnors rättigheter beväpnar
            Sverige krigförande diktaturer som systematiskt kränker kvinnors
            rättigheter och bombar det jemenitiska folket. Sverige, regeringen
            och januaripartierna kommer inte med någon trovärdighet att vara
            en röst för mänskliga rättigheter någonstans på jorden så länge
            denna vapenexport fortsätter.
          </note>
          <note>
            Fru talman! Så då några nedslag i några andra länder som Sverige
            har vapenaffärer med. I förrgår debatterade jag med utrikesministern
            det våld från polis och militär som den senaste tidens massprotester
            i Colombia har mötts av. Colombia överväger att köpa Jasplan från
            Saab i vad som kan bli en miljardaffär.
          </note>
          <note>
            Freden i Colombia är fortfarande skör. Den colombianska regeringen
            undergräver just nu fredsavtalet. Situationen för försvarare av
            mänskliga rättigheter är bland de värsta i världen, och var tredje
            dag dödas en social ledare. I detta läge behöver Colombia fred
            och demokrati, inte svenska Jasplan.
          </note>
          <note>
            Från att tidigare varit för en försäljning utifrån uttalande
            av både Hult ­ qvist och Linde har Sverige blivit försiktigare.
            Men den svenska rege ­ ring ­ en måste vara solklar med att fredsavtal
            i Colombia är viktigare att skydda än att sälja några Jasplan.
          </note>
          <note>
            Till grannlandet Brasilien har dock Sverige sålt Jasplan. Brasilien
            är det land som sämst klarat hanteringen av pandemin under högerpopulisten
            Jair Bolsonaro.
          </note>
          <note>
            Det svensk-brasilianska kontraktet om flygplanet Jas har knutit
            Sveriges och Brasiliens regeringar till varandra under lång tid
            i ett ömsesidigt beroende. Den svenska regeringen har gått i god
            för hela 40 miljarder kronor som Brasilien har fått i lån för
            att kunna ha råd att köpa JAS-planen och även vapen från Sydafrika
            och Israel. Vänsterpartiet är mycket kritiskt till regeringens
            stöd till affären. I ljuset av utvecklingen i Brasilien menar
            vi att regeringen nu noga måste bevaka den fortsatta affären.
            Det finns risk att svenska vapen kommer att användas för att kränka
            mänskliga rättigheter och skapa instabilitet i Latinamerika.
          </note>
          <note>
            En del i den svenska vapenexportlagstiftning en är så kallade
            produkter med dubbla användningsområden, kallat PDA, vilket alltså
            innebär att en produkt kan ha både en civil användning och en
            militär användning.
          </note>
          <note>
            Just nu rullar det i DN en granskning av ett svenskbaserat företag
            som hjälper diktaturer runt om i världen att bevaka opposition
            genom digital övervakning.
          </note>
          <note>
            Ett annat exempel under året är Myanmar. Här skedde en brutal
            militär ­ kupp så sent som den 1 februari i år. Det svenska företaget
            Micro Systema ­ tion AB, MSAB, har sålt forensisk teknik till
            Myanmars polis för att läsa av innehållet i beslagtagna mobiltelefoner.
            I och med att försäljningen skett till polis och inte till militär
            krävdes inget tillstånd för försäljningen.
          </note>
          <note>
            Oroligheter och våldsamheter mot demonstranter i Myanmar har
            fortsatt att eskalera sedan militärkuppen. Nu har man dödat 849
            personer, och minst 6 000 människor har arresterats. Dessutom
            har vi de senaste dagarna nåtts av information om att 100 000
            människor har tvingats fly från området Kayah i nordöstra Myanmar.
            MSAB har sålt sin teknik till Myanmars polis senast 2019, och
            polisen har, vilket vi vet, tidigare begått brott mot den muslimska
            folkgruppen rohingyer.
          </note>
          <note>
            I Myanmar har polis och militär länge suttit tätt ihop. Exempelvis
            refererar FN inte längre till att militären står för våldsamheterna
            utan beskri ­ ver det som att det är säkerhetsstyrkor som förgriper
            sig på människor, vilket alltså innefattar både polis och militär.
            Det går därför inte att säkerställa att tekniken enbart har gått
            till polisen.
          </note>
          <note>
            Vid ett militärt förfogande hade tillstånd från ISP krävts under
            exportkontroll för produkter med dubbla användningsområden. Dessutom
            har EU haft exportrestriktioner mot Myanmar sedan 1996 med hänvisning
            just till internt förtryck. Risken finns att svensk export nu
            används av militärjuntan för inhemskt förtryck efter militärkuppen.
          </note>
          <note>
            Vänsterpartiet är kritiskt mot dessa brister inom svensk exportkontroll.
            Regeringen bör initiera en utredning för att bedöma om exportkontrollen
            inom produkter med dubbla användningsområden bör skärpas.
          </note>
          <note>
            Med detta, fru talman, yrkar jag bifall till reservation 3.
          </note>
          <note>
            Anf. 202 LARS ADAKTUSSON (KD):
          </note>
          <note>
            Fru talman! Jag vill börja med att yrka bifall till reservation
            4.
          </note>
          <note>
            Jag vill också säga att det är beklagligt och illa att ansvarigt
            statsråd inte finns på plats när vi diskuterar detta viktiga ämne.
            Det är ett viktigt ämne för oss som deltar i debatten, och det
            borde vara det även för regeringen.
          </note>
          <note>
            Kristdemokraterna stöder en livskraftig inhemsk försvarsindustri.
            Svensk försvarsindustri har genom åren varit en förutsättning
            för vårt lands säkerhet och militära förmåga. Sannolikt kommer
            det att vara så även framöver. Att detta kräver viss export av
            vapen är industrin och de flesta partier överens om. På samma
            sätt har uppslutningen genom åren varit stor kring de begränsningar
            som gäller för svensk vapenexport.
          </note>
          <note>
            Kristdemokraterna är sedan länge motståndare till export av vapen
            till diktaturer och länder som systematiskt kränker mänskliga
            rättigheter. Av det skälet var partiet drivande för den överenskommelse
            om ny lagstiftning på området som slöts för några år sedan och
            som Håkan Svenneling talade om.
          </note>
          <note>
            Överenskommelsen innehåller tydliga skrivningar om att respekt
            för mänskliga rättigheter och mottagarlandets demokratiska status
            ska utgöra centrala villkor vid all tillståndsprövning. Skrivningarna
            är bland annat ett resultat av Kristdemokraternas ansträngningar
            och innebär att behovet av försvarsexport alltid ska vägas mot
            ett demokratikriterium.
          </note>
          <note>
            Fru talman! Detta till trots tvingas vi i dag i den här debatten
            konstatera att svenska vapen exporteras till länder som Saudiarabien
            och Förenade Arabemiraten. Inget av länderna är demokratier. Båda
            länderna är djupt inblandade i det fasansfulla kriget i Jemen.
          </note>
          <note>
            Inbördeskriget i Jemen – av FN betraktat som världens värsta
            humanitära katastrof – har pågått sedan 2015 och skördat fler
            än 230 000 människors liv. I dag råder brist på mat, mediciner
            och andra förnödenheter. Över 80 procent av befolkningen, eller
            drygt 24 miljoner människor, är i behov av humanitär hjälp. Svårast
            drabbade är barnen.
          </note>
          <note>
            I ett bredare perspektiv är det som sker i Jemen en del av maktkampen
            mellan de regionala stormakterna Saudiarabien och Iran, som för
            krig via ombud i syfte att stärka sitt inflytande i hela Mellanöstern.
            Detta till trots ökade omfattningen av den svenska vapenexporten
            till Förenade Arab ­ emiraten mellan 2019 och 2020. Ökningen,
            från 1,3 miljarder kronor till 3,2 miljarder kronor , innebär
            att landet är den största mottagaren av svensk vapenexport.
          </note>
          <note>
            En betydande del av exporten handlar om förstärkningar av det
            Saabtillverkade luftburna radarsystemet Global Eye. Fredsforskningsinstitutet
            Sipri konstaterar att just den här typen av system kan användas
            för att upprätthålla blockaden som hindrar att mat och förnödenheter
            når Jemens svårt plågade civilbefolkning. Även när det gäller
            Saudiarabien har export av svensk krigsmateriel som kan användas
            i strid godkänts.
          </note>
          <note>
            Fru talman! Det är uppenbart att den skärpta svenska exportlagstiftningen
            och demokratikriteriet i dag kringgås, främst genom följdleveranser
            till tidigare ingångna avtal. Enligt gällande riktlinjer bör tillstånd
            beviljas för följdleveranser om det inte finns ett ovillkorligt
            hinder. Följdleveranser ska med andra ord enligt riktlinjerna
            bedömas från fall till fall.
          </note>
          <note>
            Att regeringen trots detta i praktiken väljer att se mellan fingrarna
            i fallet Jemen är direkt stötande. Sveriges utrikesminister talar
            om att hon är medlare i denna konflikt. Sida betalade under förra
            året ut 300–400 miljoner kronor i humanitärt stöd till Jemen.
            Att med den ena handen mäkla fred och dela ut bistånd och med
            den andra exportera vapen som dödar oskyldiga civila finns det
            ett ord för på svenska. Det stavas dubbelmoral, fru talman.
          </note>
          <note>
            Finns den politiska viljan kan regeringen driva på för exportstopp
            till krigförande länder inom ramen för Inspektionen för strategiska
            produkter. Det gick utmärkt 2019 i fallet Turkiet när president
            Erdoğan angrep kurddominerade områden i nordöstra Syrien. Och
            det går nu också, när det gäller Saudiarabien och Förenade Arabemiraten.
            Även om det inte är regeringen som beslutar om enskilda affärer
            finns det utrymme för att agera politiskt i de fall där det är
            motiverat.
          </note>
          <note>
            Fru talman! Export av försvarsmateriel är en fråga med tydliga
            etiska dimensioner som varken får relativiseras eller negligeras.
            Demokratikriteriet och kravet på efterlevnad av mänskliga rättigheter
            måste alltid vara vägledande.
          </note>
          <note>
            Anf. 203 KENNETH G FORSLUND (S):
          </note>
          <note>
            Fru talman! Sverige har en lång tradition av att vara mycket
            öppet med omfattningen av och inriktningen på krigsmaterielexporten.
            Den skrivelse om krigsmaterielexport som är grunden till det betänkande
            som vi debatterar i dag och som riksdagen fattar beslut om i morgon
            är den 37:e som någon svensk regering har gjort och lagt fram
            för riksdagen. Den första kom 1985, och när den kom var Sverige
            ganska ensamt om att förhållandevis öppet redovisa krigsmaterielexporten.
          </note>
          <note>
            Krigsmaterielexport är en verksamhet som ofta omgärdas av mycket
            hemlighetsmakeri. Av säkerhetsskäl är det naturligtvis mycket
            motiverat, men det öppnar också för spekulationer, missförstånd,
            rykten och till och med lögner.
          </note>
          <note>
            I dag är det ett antal länder i världen som också nått långt
            i sin öppenhet kring krigsmaterielexport, och det är väldigt bra.
            Även om flera länder kommit i kapp Sverige på olika punkter vad
            gäller öppenheten i sin redovisning är det troligen fortfarande
            Sverige som har den mest kompletta redovisningen. De krav vi ställer
            och den öppenhet vi har ger en normeran ­ de effekt som leder
            till en sundare verksamhet inte bara i Sverige utan också i andra
            länder.
          </note>
          <note>
            Strategisk exportkontroll handlar om exportkontrollen av krigsmateriel
            och produkter med dubbla användningsområden. Med termen ”produkter
            med dubbla användningsområden” avses föremål som är tillverkade
            för civilt bruk men som även kan användas för tillverkning av
            massförstörelsevapen eller krigsmateriel.
          </note>
          <note>
            Krigsmateriel får enligt svensk lag endast exporteras om det
            finns säkerhetsskäl eller försvarspolitiska skäl för det och det
            inte strider mot Sveriges internationella förpliktelser eller
            Sveriges utrikespolitik i övrigt.
          </note>
          <note>
            Den 15 april 2018 började en skärpt krigsmateriellagstiftning
            att gälla. Den gäller för nya affärer och innebär att det infördes
            ett demokratikriterium där mottagarlandets demokratiska status
            ska beaktas i helhetsbedömningen med övriga faktorer som talar
            för och emot export. Mottagarlandets demokratiska status ska vara
            ett centralt villkor och bedömas utifrån bland annat förekomsten
            av demokratiska institutioner, möjligheterna till fri opi ­ nionsbildning
            och respekten för grundläggande demokratiska principer. Ju sämre
            den demokratiska statusen är, desto mindre utrymme finns det för
            att bevilja tillstånd. I fall där det förekommer grava brister
            i den demokratiska statusen utgör det ett hinder för tillstånd.
          </note>
          <note>
            Kriteriet om mänskliga rättigheter skärptes 2018 från ”grova
            och omfattande kränkningar” till ”allvarliga och omfattande kränkningar”
            i enlighet med Krigsmaterielexportutredningens, KEX:s, förslag.
            I de fall där det förekommer allvarliga eller omfattande kränkningar
            av de mänskliga rättigheterna utgör det ett hinder för tillstånd.
          </note>
          <note>
            Respekten för mänskliga rättigheter och den mottagande statens
            demokratiska status är centrala villkor vid tillståndsprövningen.
            Innebörden är bland annat att dessa omständigheter alltid ska
            bedömas och beaktas i helhetsbedömningen. Här betonas särskilt
            att det ska göras en bedömning av graden av demokratisk status
            och att ju sämre denna är, desto mindre utrymme föreligger för
            att tillstånd beviljas.
          </note>
          <note>
            Tillståndsprövningen i Sverige görs i enlighet med de svenska
            riktlinjerna för krigsmaterielexport, EU:s gemensamma ståndpunkt
            om fastställande av gemensamma regler för kontrollen av export
            av militär teknik och krigsmateriel samt FN:s vapenhandelsfördrag,
            Arms Trade Treaty. Inspek ­ tionen för strategiska produkter,
            ISP, är den myndighet som granskar alla affärer och ger eller
            avslår exporttillstånd.
          </note>
          <note>
            Som ett led i arbetet för ökad öppenhet och transparens på exportkontrollområdet
            redovisas i årets skrivelse från regeringen bland annat mer detaljerad
            information om avslagsbeslut, krigsmaterielexportens historis
            ­ ka utveckling samt avtal om samarbete och licenstillverkning.
            Ytterligare information har också tillfogats för en bättre historisk
            jämförelse av krigsmaterielexporten. Därutöver redovisas mer detaljerad
            information om beviljade och giltiga avtal om samarbete och licenstillverkning.
          </note>
          <note>
            Med detta, fru talman, yrkar jag bifall till utrikesutskottets
            förslag i dess helhet.
          </note>
          <note>
            Anf. 204 HÅKAN SVENNELING (V) replik:
          </note>
          <note>
            Fru talman! Ja, då står vi här för tredje gången, Kenneth G Forslund,
            och debatterar vapenexport och punkt 70 i januariöverenskommelsen.
            För tredje gången har jag försökt få svar på när och hur regeringen
            ska säker ­ ställa genomförandet av punkt 70. Tyvärr verkar det
            som att det bara är jag och Lars Adaktusson som brinner för januariöverenskommelsens
            punkt 70 – åtminstone den.
          </note>
          <note>
            När man läser årets skrivelse från regeringen kan man bara konstatera
            att vapenexporten till de krigförande parterna i Jemenkriget inte
            bara fortsätter utan ökar. Nu är den svenska vapenexporten nästan
            tio gånger så stor som det svenska biståndet. Den i särklass största
            mottagaren av svensk krigsmateriel 2020 var diktaturen Förenade
            Arabemiraten, som är en av de krigande parterna i Jemen.
          </note>
          <note>
            Förutom det visar årets redovisning att Sverige har inlett två
            nya, hemliga militära samarbeten med Saudiarabien. Regeringen
            har slagit sig för bröstet och sagt: Ingen vapenexport till Saudiarabien
            längre! Det är ett avslutat kapitel! Nu har man inlett två nya
            samarbeten. De dyker inte upp i pengasiffrorna i den här redovisningen,
            utan de kommer om några år.
          </note>
          <note>
            Hur, Kenneth G Forslund, kan vi ha fått en ökad vapenexport till
            den saudiskledda koalitionen? Hur kan nya vapenaffärer med Saudiarabien
            vara förenliga med punkt 70 i januariöverenskommelsen? Är det
            rent av så att punkt 70 är struken ur januariöverenskommelsen?
          </note>
          <note>
            Anf. 205 KENNETH G FORSLUND (S) replik:
          </note>
          <note>
            Fru talman! Nej, punkt 70 är inte struken. Det står dessutom
            i skrivelsen om punkt 70 och hur regeringen anser att den uppfylls.
          </note>
          <note>
            Håkan Svenneling hade 17 sekunder kvar av sin talartid alldeles
            nyss. Det var lite synd att han inte använde dem till att berätta
            vad det är för vapen han menar att Sverige exporterar till Förenade
            Arabemiraten. Jag tycker att den här debatten tjänar på ärlighet
            om vad exporten faktiskt består av, så berätta gärna det, Håkan
            Svenneling!
          </note>
          <note>
            Håkan Svenneling företräder ju ett parti som inte vill att Sverige
            ska ha någon vapenexport över huvud taget. Den uppfattningen kan
            man naturligtvis ha. Den kan till och med vara ganska sympatisk
            på ett sätt. Men då måste man också vara beredd att ta konsekvenserna
            av den. Grunden till att vi har vapenexport är ju våra egna säkerhetspolitiska
            intressen, att vi ska ha råd med ett svenskt försvar.
          </note>
          <note>
            Utan vapenexport får vi antingen lägga mer pengar själva på det
            svens ­ ka försvaret eller gå med i Nato för att få hjälp med
            det svenska försvaret. Jag minns det som att Håkan Svenneling
            precis som jag inte vill att Sverige ska gå med i Nato. Det tredje
            alternativet är att vi kanske blir tvungna att göra en kombination
            av att lägga mer pengar själva och gå med i Nato. Vilket alternativ
            förespråkar Håkan Svenneling?
          </note>
          <note>
            Anf. 206 HÅKAN SVENNELING (V) replik:
          </note>
          <note>
            Fru talman! Det är känt för mig, för Kenneth G Forslund och för
            alla i den här kammaren, och det har också varit uppe i debatten,
            att det till stor del handlar om Global Eye. Vi vet också att
            affären mellan Saab och Förenade Arabemiraten troligtvis är i
            storleksordningen 20 miljarder kronor, så om vi räknar av 700
            miljoner, 1,3 miljarder och 3,3 miljarder vet vi att det kommer
            att gå hur högt som helst de kommande åren – the sky is the limit.
            Det kommer vi att få läsa om i regeringens skrivelse, oavsett
            vad som står eller inte står i punkt 70.
          </note>
          <note>
            Varför är det så allvarligt för kriget i Jemen? Jo, för att Global
            Eye används av den saudiledda koalitionen för att identifiera
            militära mål som man bomba r , vilket gör att Jemens folk blir
            lidande. Det används för att upprätthålla den blockad som Saudiarabien
            har hållit mot Jemen, stundtals stenhårt, och då har Sverige varit
            inne och förhandlat bort den, men man behåller fortfarande i dag
            mycket kontroll över leveranserna till det fattiga Jemen.
          </note>
          <note>
            Vi vet också att svenska Luftfartsverket har varit inblandat
            i flygledningsinsatser på saudisk mark och har hjälpt militären
            med flygledning. Vi vet också genom avslöjanden att det finns
            svenska kanoner på båtar som den saudiledda koalitionen använder
            i Adenviken. Vi vet också att det finns militära snabbåtar som
            också är från svensk vapenexport.
          </note>
          <note>
            Det är Sveriges historiska arv. Allt detta har inte skett under
            kriget i Jemen, men det har skett under lång tid då Sverige har
            varit med och beväpnat diktaturen Saudiarabien och dess diktaturkompisar
            som nu krigar i Jemen.
          </note>
          <note>
            Varför har vi vapenexport? Jag tror att upprustning leder till
            upprustning, och det är därför jag försöker bryta den upprustningsspiral
            som vi nu ser i världen. Hela tiden eldar folk på för mer och
            mer upprustning. Därför tror jag, precis som Kenneth G Forslund,
            att det är en oklok idé att gå med i Nato, att alltså gå med i
            en militärallians som säger att man ska höja försvarsanslag och
            satsa på militären. Jag tror att vi ska verka för fred och nedrustning
            i världen.
          </note>
          <note>
            Anf. 207 KENNETH G FORSLUND (S) replik:
          </note>
          <note>
            Fru talman! Tack, Håkan Svenneling, för att du nu säger som det
            är, alltså att det här inte handlar om gevär, kanoner och raketer
            utan om ett radarspaningsflygplan. Det låter ofta i de här debatterna
            som att vi säljer vapen med eldkraft – jag kommer inte för ögonblicket
            ihåg den exakta tekniska beskrivningen – alltså vapen med sprängverkan.
            Det är det inte när man säljer ett radarflygplan.
          </note>
          <note>
            Radar spanings flygplanen är extremt dyra. Det blir extremt mycket
            pengar, och det är just för att de är extremt dyra som vi behöver
            ha en export av dem, för annars skulle den svenska försvarsbudgeten
            behöva se ut på ett helt annat sätt. Eller så får vi själva avstå
            från att i framtiden köpa fler sådana här plan – och vi har ju
            för avsikt att köpa fler.
          </note>
          <note>
            Att Global Eye används på det sätt som Håkan Svenneling säger
            i kriget i Jemen är någonting som forskare på Sipri har sagt att
            man kan misstänka, men det finns inga bevis för det. Frågan är
            hur fast mark Håkan Svenneling befinner sig på när han uttrycker
            sig som han gör.
          </note>
          <note>
            Jag tycker att det är viktigt att vi har en öppen och ärlig debatt
            om den svenska krigsmaterielexporten där vi säger vad det faktiskt
            är som vi exporterar och inte får det att låta som någonting helt
            annat än vad det är. Sedan kan vi ha helt olika uppfattningar
            om huruvida det är klokt eller inte klokt att exportera radarspaningsflygplan.
          </note>
          <note>
            Jag tycker att det är klokt att vi har den ekonomiska förmågan
            att försörja det svenska försvaret med teknisk utrustning som
            vi behöver. Jag tycker att det är bra att vi har skärpt lagstiftningen,
            och den kommer att allteftersom få en allt större inverkan på
            Sveriges framtida krigsmaterielexport.
          </note>
          <note>
            Anf. 208 HANS ROTHENBERG (M):
          </note>
          <note>
            Fru talman! För varje år som går mellan att riksdagen debatterar
            strategisk exportkontroll förändras världen och i detta sammanhang
            dessvärre inte till det bättre. Sveriges omvärld bjuder på ett
            skärpt säkerhetsläge där balansgången mellan hög försvarsförmåga
            och god beredskap grundad på tilltro till och följsamhet inför
            nödvändiga värderingar sätts på prov.
          </note>
          <note>
            Att enbart hoppas på att omvärlden respekterar och följer Sveriges
            hållning är naivt och kan därtill vara direkt farligt. Förmågan
            att försvara oss mot illasinnade angrepp är den skyldighet vi
            har gentemot oss själva, våra nära och även människor som lever
            i andra delar av världen.
          </note>
          <note>
            Att vara oberoende i förmågan att försvara vårt land innebär
            också att vi har ett ansvar att själva förse oss med den utrustning
            och den materiel som erfordras. Det håller nere kostnaderna, och
            det gör att vi har kontroll över den utrustning som sedan kommer
            att användas den dag det så krävs. För att klara den uppgiften
            är det nödvändigt att Sverige som ett litet och oberoende land
            också delar med sig av sin försvarsförmåga.
          </note>
          <note>
            Det innebär att export av militär utrustning måste vara möjlig
            för att stärka vårt oberoende och även stärka vår försvarsförmåga.
            Sveriges vapenindustri måste ha tillgång till andra marknader
            än enbart den svenska för att denna modell ska fungera. Det måste
            ske med ansvar, och det måste ske på ett genomtänkt sätt.
          </note>
          <note>
            Fru talman! Därför är försvarsindustrin sedan lång tid tillbaka
            en cen ­ tral del av den svenska säkerhets- och försvarspolitiken,
            och krigsmateriel ­ exporten stärker den svenska försvarsindustrins
            möjligheter att också bibe ­ hålla en hög och konkurrenskraftig
            tekniknivå.
          </note>
          <note>
            En internationellt konkurrenskraftig tekniknivå bidrar också
            till att Sverige förblir ett intressant land att samarbeta med.
            Det ligger i Sveriges säkerhetspolitiska intresse att värna ett
            långsiktigt och kontinuerligt samarbete i materielfrågor med ett
            antal traditionella samarbetsländer, vilket således innebär såväl
            export som import av krigsmateriel. Det innebär också bättre möjligheter
            för Sverige att påverka det internationella exportkontrollsamarbetet.
          </note>
          <note>
            Det är alltså av utrikes ‑ , säkerhets- och försvarspolitiska
            skäl som Sverige har valt att i viss utsträckning tillåta export
            av krigsmateriel. Ytterst är syftet att slå vakt om Sveriges långsiktiga
            säkerhet.
          </note>
          <note>
            Fru talman! Sveriges försvarsförmåga hänger ihop med vår förmåga
            att ha en hög självförsörjningsgrad av krigsmateriel. Möjligheten
            att försvara sig på bästa sätt förutsätter att Sverige som land
            har den materiel som krävs och behövs för att klara den uppgiften.
          </note>
          <note>
            Efter att den parlamentariska översynen av den svenska exportkontrollen
            av krigsmateriel löstes i bred politisk enighet finns nu en lagstiftning
            på plats där ett viktigt demokratikriterium har införts. Därmed
            finns det långsiktiga förutsättningar för industrin och tydliga
            regler för länder och företag som handlar med Sverige. Exportkontrollen
            innebär att krigsma ­ teriel ska kunna exporteras endast till
            mottagarländer som är acceptabla för Sverige.
          </note>
          <note>
            Fru talman! Moderaterna anser att Sverige ska ha en strikt exportkontrollagstiftning
            med noggrann kontroll och uppföljning, som vi har nu, och vi anser
            att det bästa vore ett universellt juridiskt bindande fördrag
            som globalt stärker kontrollen av handeln med konventionella vapen.
            Ett sådant skulle vara den mest effektiva vägen att bekämpa den
            gränsöverskridande illegala vapenhandeln, vilken på många håll
            i världen föder väpnade konflikter och instabilitet.
          </note>
          <note>
            Vi vill också se krav på världens länder att stifta nödvändiga
            lagar, skapa adekvata kontrollinstrument och upprätta eller stärka
            myndigheter i de länder som ansvarar för den kontrollen. Det skulle
            gagna syftet att slå vakt om Sveriges långsiktiga säkerhet.
          </note>
          <note>
            Fru talman! Med detta yrkar jag bifall till förslaget i utskottets
            betänkande.
          </note>
          <note>
            Anf. 209 KERSTIN LUNDGREN (C):
          </note>
          <note>
            Fru talman! Det vi nu diskuterar är, som tidigare har framgått,
            den 37:e i ordningen av skrivelser som berättar om krigsmaterielexport.
            Om man skulle följa de 37 skrivelserna skulle man se att det har
            skett en tydlig utveckling för att göra läsbarheten större och
            söka ökad transparens och öppenhet. Utrikesutskottet och riksdagen
            har i tidigare betänkanden betonat vikten av att detta arbete
            ska fortsätta. Vi kan i år konstatera att det finns nya inslag
            i rapporteringen som gör att just öppenhet och transparens ökar.
          </note>
          <note>
            I grund och botten har vi en förbudslagstiftning i Sverige. Det
            är inte tillåtet att exportera vapen eller krigsmateriel. Tillstånd
            kan endast lämnas om det finns säkerhets- eller försvarspolitiska
            skäl och om det inte strider mot Sveriges internationella förpliktelser
            eller Sveriges utrikespolitik i övrigt. Men i grunden gäller försvars-
            eller säkerhetspolitiska skäl.
          </note>
          <note>
            Fru talman! Svensk säkerhetspolitik går tveklöst först. Svensk
            säkerhetspolitik är avgörande för hanteringen av den lagstiftningen.
            Det gäller också den nya lagstiftning som gäller efter 2018 och
            som vi har haft i tre år. Detta innebär såklart att vi stegvis
            förstärker eller förtydligar den.
          </note>
          <note>
            Som tidigare sagts är de svenska riktlinjerna nu tydliga med
            att mottag ­ arlandets demokratiska status ska utgöra ett inte
            ovillkorligt men centralt villkor för tillståndsprövningen. Ju
            sämre den statusen är, desto mindre utrymme finns det för att
            tillstånd ska beviljas. Om det förekommer allvar ­ liga och omfattande
            kränkningar av mänskliga rättigheter eller grava bris ­ ter i
            mottagarens demokratiska status utgör det hinder för beviljande
            av tillstånd. Det är inte ovillkorligt, men det utgör hinder.
          </note>
          <note>
            Fru talman! Jag ingår i Exportkontrollrådet, vilket framgår av
            skrivel ­ sen, och har under resans gång haft möjlighet att även
            i Krigsmateriel ­ exportutredningen, där jag också satt med, se
            hur utvecklingen framskrider och hur det här omvandlas i verkligheten.
            Exportkontrollrådet är inte ett öppet organ. Det är en fråga som
            Centerpartiet tyckte att vi skulle ha arbe ­ tat längre med, eftersom
            vi skulle vilja ha möjlighet att i det här skedet berätta vilken
            politisk ställning vi har tagit och vilket råd vi har gett gene
            ­ raldirektören för ISP, som fattar beslut. Men vi har inte den
            möjligheten, eftersom sekretess råder också där.
          </note>
          <note>
            Jag kan i alla fall säga att jag följer detta arbete noggrant,
            och jag står upp för de överenskommelser vi har gjort, även när
            det gäller januariavtalet. Olika partier har kanske olika uppfattningar.
            Men det får varje parti ta en intern diskussion om, om så är fallet.
          </note>
          <note>
            Fru talman! Det är en mycket ansvarsfylld verksamhet, eftersom
            det i grunden handlar om vår säkerhet i Sverige. När vi en gång
            började med den svenska vapentillverkningen var det utifrån den
            hållning som Sverige då hade. Vi var neutrala och hade ambitionen
            att tillverka nästan allt själva, så att vi skulle klara vårt
            eget försvar.
          </note>
          <note>
            I dag ser verkligheten så annorlunda ut. I dag är detta i väldigt
            stor utsträckning ett samarbete med våra vänner, både när det
            gäller forskning och utveckling och när det gäller tillverkning.
            För att våra Jasplan ska kun ­ na flyga krävs många länders insatser.
            Så ser det ut på en rad områden. I d ag har vi verkligen en väldigt
            integrerad produktion.
          </note>
          <note>
            När vi i EU-sammanhang tittar på försvarssamarbete tittar vi
            naturligtvis på utökat samarbete också när det gäller försvarsindustriutveckling.
            Vi samarbetar med Storbritannien i många stycken. Det påverkar
            när man läser den här rapporten.
          </note>
          <note>
            Cirka två tredjedelar av exporten under 2020 gick till de 39
            länder som är Sveriges mest etablerade samarbetsländer. Till länder
            i Mellanöstern har endast leveranser i kategorin övrig krigsmateriel
            skett. Den exporten har avsett följdleveranser samt leveranser
            inom ramen för internationella materielsamarbeten. Det är verkligheten.
            Följdleveranserna har varit uppe för diskussion. Det är en speciell
            situation. Många länder, inklusive Sverige, gör systemval. Och
            de har långvarig verkan. Det kostar mycket att helt byta system.
            Det gör att också följdleveranserna utgör en trovärdighetsfråga
            vid export eller när någon köper.
          </note>
          <note>
            Den nya lagstiftningen har skärpt också följdleveransbegreppen.
            Allt kan nu inte vara följdleveranser. Det görs en mycket striktare
            kontroll, och det görs unikt, i varje läge. Också där tycker jag
            att man kan se en förbättring av hanteringen.
          </note>
          <note>
            Fru talman! Med det yrkar jag bifall till utrikesutskottets förslag
            i betänkandet och avslag på reservationerna.
          </note>
          <note>
            Anf. 210 JOAR FORSSELL (L):
          </note>
          <note>
            Fru talman! Meddebattörer! Det här är en moraliskt klurig fråga.
            Därför är det ofta höga tongångar och stora ord. Det är stora
            värden som står på spel när vi talar om just vapenexport.
          </note>
          <note>
            Vapen kan vara ett medel för det värsta som finns, för de värsta
            brott som människor har begått och kommer att begå, för de värsta
            brott som diktatorer kommer att begå. Vapen kan orsaka oerhört
            mycket lidande och tragik.
          </note>
          <note>
            Men vapen kan också vara viktiga medel för motsatsen, fru talman.
            Vapen kan vara ett av de mest effektiva verktygen för en feministisk
            utrikespolitik, där vi säkrar kvinnors rättigheter eller där andra
            länder säkrar kvinnors rättigheter. Vapen kan vara en extremt
            viktig och grundläggande garant för demokrati och för mänskliga
            rättigheter.
          </note>
          <note>
            Ur det perspektivet måste man nog dra slutsatsen att vi ska ha
            en vapenexport, att det är bra att vi har en vapenexport – så
            länge den sker till parter som delar våra värderingar i fråga
            om just demokrati, mänskliga rättigheter och andra delar.
          </note>
          <note>
            Fru talman! Tidigare i debatten har vi konstaterat att den svenska
            vapenexporten är en del av den svenska säkerhetspolitiken. Det
            främsta försvar som Sverige och andra demokratiska länder kan
            ha är såklart att sprida och skydda demokrati i världen. Men vi
            behöver såklart också ha vapen själva, ifall det värsta skulle
            ske. Och då behöver vi ha en vapenindustri.
          </note>
          <note>
            Fru talman! De nya regler som har börjat gälla har kommit fram
            delvis för att Liberalerna har drivit på. De ställer också tuffare
            krav på demokrati än tidigare.
          </note>
          <note>
            Som liberal är jag, mot den bakgrund som jag har beskrivit, den
            första att säga att dessa regler och hur de faller ut måste följas
            upp, granskas hårt och eventuellt också skärpas. Liberalerna vill
            ha ett väldigt tydligt och skarpt demokratikrav. Som det är formulerat
            nu, med ett centralt villkor, behöver vi följa detta och se hur
            det går. Det kanske är lite för tidigt ännu, men vi ska inte stänga
            dörren för att skärpa denna lagstiftning ytterligare. Vi har tagit
            stora steg på vägen, men det kan mycket väl komma att behövas
            ytterligare skärpningar längre fram.
          </note>
          <note>
            Fru talman! Jag vill understryka några saker.
          </note>
          <note>
            Jag tror att vi kommer att behöva komma tillbaka till frågan
            om produkter med dubbla användningsområden. Där kommer vi i Sverige
            att behöva ta ett större ansvar gällande vilka produkter eller
            innovationer som skickas ut från vårt land och hur de används
            i andra länder.
          </note>
          <note>
            Jag tror att vi behöver återkomma till frågan om ökad transparens
            kring dessa beslut och affärer. I demokratin Sverige, där folkets
            insyn och politikernas – folkets främsta företrädares – insyn
            behöver vara mycket god, kommer vi att behöva ytterligare transparens
            när det gäller dessa saker.
          </note>
          <note>
            Jag tror också, fru talman, att vi kommer att behöva ha en ganska
            tuff debatt, även mellan de partier som nu står bakom det som
            vi debatterar här i dag. Vi lyssnade tidigare till exempel på
            Socialdemokraterna, som i ett replikskifte med Vänsterpartiet
            underströk sin hållning i Natofrågan. Med ideologiska skygglappar
            bekämpar de att Sverige skulle närma sig Nato ytterligare och
            bli medlem. På grund av dessa ideologiska skygglappar ser de ett
            ännu större behov av svensk vapenexport, ibland också till länder
            som det är tveksamt om Sverige ska exportera till.
          </note>
          <note>
            Mot denna bakgrund, fru talman, kommer vi säkert att behöva återkomma
            till vapenexportfrågan, sätta den i ett större perspektiv och
            ställa oss frågan hur vi i Sverige kan bidra till demokrati, skyddet
            av demokrati och skyddet av mänskliga rättigheter genom vår vapenexport.
            Vi kommer också att behöva fråga oss hur Sverige kan bli mindre
            beroende av en industri som behöver exportera till tveksamma länder,
            om jag uttrycker mig milt, genom fördjupade samarbeten med andra
            länder.
          </note>
          <note>
            Det är klart att det viktiga här är att vi håller en konsekvent
            linje – att vi samarbetar med demokratier och inte samarbetar
            med icke-demokratier, oavsett om det rör sig om samarbete i form
            av handel eller fördjupade försvarssamarbeten.
          </note>
          <note>
            Med detta yrkar jag bifall till utskottets förslag.
          </note>
          <note>
            Anf. 211 CAMILLA HANSÉN (MP):
          </note>
          <note>
            Fru talman! Vid det här laget har vi redan varit inne på flera
            aspekter av Inspektionen för strategiska produkters årsrapport
            för föregående år. Detta är alltså en redovisning som – nästan
            – täcker in det andra helåret efter att riksdagen för snart tre
            år sedan beslutade om en skärpt lagstiftning för vapenexporten.
          </note>
          <note>
            Jag noterar att ISP själva säger att ändringar som gjordes då,
            2018, och som rör mottagarlandets demokratiska status har påverkat
            genom att färre exportaffärer till vissa länder har godkänts.
          </note>
          <note>
            Skrivelsen är viktig därför att den är en del av den öppenhet
            och transparens som behövs när det gäller vapenindustrin i Europa
            och i världen. Det går också att se till vilka länder man inte
            ger exporttillstånd. Detta är någonting som även kommuniceras
            inom EU, vilket ökar kunskapen om hur vapenexporten ser ut.
          </note>
          <note>
            Vi i Sverige ska inte beväpna diktaturer; det stärker varken
            vår säkerhet eller andra människors säkerhet. Vi ska inte exportera
            vapen till länder som kränker mänskliga rättigheter eller vänder
            vapen mot sin egen befolkning. Därför har vi en lagstiftning med
            presumtion för förbud mot att tillverka och exportera vapen. Detta
            är grunden, och jag tycker att det är en signal om hur vi ser
            på vapentillverkning och vapenexport.
          </note>
          <note>
            Tillstånd kan alltså bara ges om det finns säkerhets- eller försvarspolitiska
            skäl för det och om det inte strider mot Sveriges internationella
            för ­ pliktelser eller Sveriges utrikespolitik i övrigt. Detta
            är grunden, och det är utifrån den grunden som ISP beviljar tillstånd
            och utövar tillsyn.
          </note>
          <note>
            Färre exportaffärer har alltså godkänts till vissa länder, grundat
            på deras demokratiska status. Det är bra, men det jag tror att
            omvärlden förväntar sig av oss i Sverige är att vi faktiskt lever
            upp till det som sägs vara en av de striktare vapenexportlagstiftningarna
            i världen. Då är det orimligt att följdleveranser ska kunna pågå
            i årtionden till länder om man inte skulle kunna tänka sig att
            bevilja ett nytt tillstånd för leverans till dessa länder utifrån
            hur vi ser på vapenexport i kombination med demokrati och mänskliga
            rättigheter.
          </note>
          <note>
            Det finns de som säger att det skulle vara otydligt eller opålitligt
            av Sverige att sluta med följdleveranser när länder inte längre
            håller måttet för att vara ett land som vi med hedern i behåll
            kan exportera krigsmateriel till. Miljöpartiet anser att det är
            tvärtom – det skulle vara tydligt och en logisk följd av den lagstiftning
            vi har att upphöra med följdleveranser till länder som deltar
            i krig och där kränkningar av mänskliga rättigheter pågår.
          </note>
          <note>
            Det är också därför Miljöpartiet envist håller fast vid att det
            principiella ställningstagandet när det gäller punkt 70 i januariavtalet
            verkligen innebär just att vapen inte på något sätt ska exporteras
            till krigande parter i Jemen. För oss som har ingått detta avtal
            är det här är en viktig punkt att genomföra, precis som alla andra
            punkter.
          </note>
          <note>
            Jag tar mig nu friheten att reflektera lite över debatten. Vi
            rör oss ju på en abstrakt nivå; det handlar om antal kronor, antal
            affärer och olika typer av vapenslag. Det jag är rädd att man
            förlorar är att detta inte bara handlar om oss som sitter här
            i kammaren, i en väldigt förmånlig situation jämfört med hur det
            ser ut i världen. Det handlar inte bara om våra försvars- och
            säkerhetspolitiska behov.
          </note>
          <note>
            Det handlar ju också om helt vanliga människor som lever i världen
            och som har dragit en lott i livets lotteri som inte är att sitta
            här en försommarkväll. Det handlar om människor som lever i till
            exempel Jemen, som en stor del av debatten fokuserar på. Jag tänker
            mig att det för alla oss här finns någon där som är i ungefär
            vår ålder och som har familj och barn. Någon är nykär. Någon har
            precis blivit gravid. Människor försöker att leva sina liv på
            en av världens värsta platser. Barn växer upp i svält och får
            men för livet av den svält som de upplever. Unga växer upp utan
            att kunna se hopp och tilltro till framtiden.
          </note>
          <note>
            Det ett land som Sverige ska exportera i sådana situationer är
            hjälp att bygga upp ett land. Det handlar om stöd till en fredlig
            utveckling och stöd i medling. Det vi ska exportera är fredsmäklande
            och diplomati.
          </note>
          <note>
            Anf. 212 HÅKAN SVENNELING (V) replik:
          </note>
          <note>
            Fru talman! Punkt 70 i januariöverenskommelsen var ju Miljöpartiets
            punkt. Jag undrar helt enkelt om Camilla Hansén är nöjd med hur
            det har gått.
          </note>
          <note>
            Anf. 213 CAMILLA HANSÉN (MP) replik:
          </note>
          <note>
            Fru talman! Tack för frågan, Håkan Svenneling! Miljöpartiet kommer
            att vara nöjt när vi inte exporterar några vapen alls till Jemen.
            Det var ett kort svar.
          </note>
          <note>
            Anf. 214 HÅKAN SVENNELING (V) replik:
          </note>
          <note>
            Fru talman! Tack så mycket för svaret, Camilla Hansén! Problemet
            och den utmaning vi har – och det har vi hört i den här debatten
            – är att vi knappast lär se det. Vi har sett en monumental ökning
            av exporten sedan januariöverenskommelsen undertecknades. Och
            risken är, utifrån Saabs pressmeddelande, att det här kommer att
            fortsätta öka under lång tid.
          </note>
          <note>
            Det som egentligen oroar mig mest är omsvängningen i regeringens
            politik. Det har gått från att man var väldigt tydlig med att
            man inte skulle exportera några vapen till Saudiarabien till att
            man nu från ISP:s sida eller regeringens sida har godkänt två
            militära samarbeten med Saudiarabien. Vi vet ingenting om vad
            det handlar om. Vi vet inte vilken typ av vapen det är. Vi vet
            i princip ingenting mer än det som står i bilagan i redovisningen.
          </note>
          <note>
            Detta gör att man ställer sig frågan: Vilken effekt har januariavtalets
            punkt 70 haft? Framför allt undrar jag: Vad kommer det att stå
            i redovisningen från regeringen nästa år, året efter det och så
            vidare? Jag undrar vad Camilla Hansén tänker kring det.
          </note>
          <note>
            Anf. 215 CAMILLA HANSÉN (MP) replik:
          </note>
          <note>
            Fru talman! Jag tror inte att kausaliteten är på det sättet att
            vi har en punkt i januariavtalet som är orsak till att vapenexporten
            har ökat – tack och lov. Däremot skulle jag gärna ha velat se
            att det var en omvänd kausalitet. Jag förstår och delar bedömningen
            att det kanske är svårt att se den utveckling i framtiden som
            vi önskar se.
          </note>
          <note>
            Det jag tänker kring detta är att man får fortsätta jobba. Man
            får hålla blicken på målet. Vi ska inte exportera vapen till den
            här typen av stater. Det handlar om att den uppåtgående trenden
            i fråga om upprustning i världen någon gång ska brytas och att
            det ska gå nedåt. Det handlar inte om att det ska vara något oansvarigt
            eller oöverlagt. Det handlar om att vi ska bygga en värld som
            gör det möjligt att nedrusta.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 10 juni. )
          </note>
          <note>
            § 18 Riksrevisionens rapport om statliga stöd med delat myndighetsansvar
          </note>
          <note>
            Finansutskottets betänkande 2020/21:FiU51
          </note>
          <note>
            Riksrevisionens rapport om statliga stöd med delat myndighetsansvar
            (skr. 2020/21:102)
          </note>
          <note>
            föredrogs.
          </note>
          <note>
            Förste vice t almannen konstaterade att ingen talare var anmäld.
          </note>
          <note>
            (Beslut skulle fattas den 10 juni.)
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 8 juni
          </note>
          <note>
            2020/21:813 Felaktigheter i samband med Pisa 2018
          </note>
          <note>
            av Christian Carlsson (KD)
          </note>
          <note>
            till utbildningsminister Anna Ekström (S)
          </note>
          <note>
            2020/21:814 Återöppnandet av arenasporter och större evenemang
          </note>
          <note>
            av Annicka Engblom (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:815 Framförhållning hos Migrationsverket
          </note>
          <note>
            av Ann-Sofie Alm (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:816 Överskuldsättning
          </note>
          <note>
            av Angelica Lundberg (SD)
          </note>
          <note>
            till statsrådet Åsa Lindhagen (MP)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 8 juni
          </note>
          <note>
            2020/21:3136 Koldioxidutsläpp i samband med energiproduktion
          </note>
          <note>
            av Markus Wiechel (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:3137 Skolavslutningar i kyrkan
          </note>
          <note>
            av Christian Carlsson (KD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3138 Resursskolornas finansiering
          </note>
          <note>
            av Christian Carlsson (KD)
          </note>
          <note>
            till utbildningsminister Anna Ekström (S)
          </note>
          <note>
            2020/21:3139 Högnivåföreträdare för Sverige vid vinter-OS i Beijing
            2022
          </note>
          <note>
            av Fredrik Malm (L)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3140 Uppmärksammande av Sverige 500 år
          </note>
          <note>
            av Jörgen Berglund (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:3141 Naturvårdsverket och den parlamentariska processen
          </note>
          <note>
            av Mats Nordberg (SD)
          </note>
          <note>
            till statsrådet Jennie Nilsson (S)
          </note>
          <note>
            2020/21:3142 Naturvårdsverket och den demokratiska processen
          </note>
          <note>
            av Mats Nordberg (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3143 Postutdelning
          </note>
          <note>
            av Lars Beckman (M)
          </note>
          <note>
            till statsrådet Anders Ygeman (S)
          </note>
          <note>
            2020/21:3144 Definition av förvar
          </note>
          <note>
            av Ann-Sofie Alm (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3145 Alternativa lösningar för miljöövervakning
          </note>
          <note>
            av Alexandra Anstrell (M)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:3146 Migrationsverkets information till kommunerna om
            behovet av skolplatser
          </note>
          <note>
            av Ann-Sofie Alm (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:3147 Antalet cykelolyckor
          </note>
          <note>
            av Lars Beckman (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3148 Objektiv undervisning i skolan
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            § 21 Kammaren åtskildes kl. 19 . 52 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 68 (delvis)
            ,
          </note>
          <note>
            av förste vice talmannen därefter till och med § 10 anf. 128
            (delvis) ,
          </note>
          <note>
            av andre vice talmannen därefter till och med § 11 anf. 145 (delvis)
            ,
          </note>
          <note>
            av förste vice talmannen därefter till och med § 16 anf. 169
            (delvis) ,
          </note>
          <note>
            av andre vice talmannen därefter till och med § 17 anf. 201 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Partiledardebatt
          </note>
          <note>
            Anf. 1 Statsminister STEFAN LÖFVEN (S)
          </note>
          <note>
            Anf. 2 ULF KRISTERSSON (M)
          </note>
          <note>
            Anf. 3 JIMMIE ÅKESSON (SD)
          </note>
          <note>
            Anf. 4 ANNIE LÖÖF (C)
          </note>
          <note>
            Anf. 5 NOOSHI DADGOSTAR (V)
          </note>
          <note>
            Anf. 6 EBBA BUSCH (KD)
          </note>
          <note>
            Anf. 7 JOHAN PEHRSON (L)
          </note>
          <note>
            Anf. 8 PER BOLUND (MP)
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 ULF KRISTERSSON (M) replik
          </note>
          <note>
            Anf. 11 Statsminister STEFAN LÖFVEN (S) replik
          </note>
          <note>
            Anf. 12 ULF KRISTERSSON (M) replik
          </note>
          <note>
            Anf. 13 Statsminister STEFAN LÖFVEN (S) replik
          </note>
          <note>
            Anf. 14 JIMMIE ÅKESSON (SD) replik
          </note>
          <note>
            Anf. 15 Statsminister STEFAN LÖFVEN (S) replik
          </note>
          <note>
            Anf. 16 JIMMIE ÅKESSON (SD) replik
          </note>
          <note>
            Anf. 17 Statsminister STEFAN LÖFVEN (S) replik
          </note>
          <note>
            Anf. 18 ANNIE LÖÖF (C) replik
          </note>
          <note>
            Anf. 19 Statsminister STEFAN LÖFVEN (S) replik
          </note>
          <note>
            Anf. 20 ANNIE LÖÖF (C) replik
          </note>
          <note>
            Anf. 21 Statsminister STEFAN LÖFVEN (S) replik
          </note>
          <note>
            Anf. 22 NOOSHI DADGOSTAR (V) replik
          </note>
          <note>
            Anf. 23 Statsminister STEFAN LÖFVEN (S) replik
          </note>
          <note>
            Anf. 24 NOOSHI DADGOSTAR (V) replik
          </note>
          <note>
            Anf. 25 Statsminister STEFAN LÖFVEN (S) replik
          </note>
          <note>
            Anf. 26 EBBA BUSCH (KD) replik
          </note>
          <note>
            Anf. 27 Statsminister STEFAN LÖFVEN (S) replik
          </note>
          <note>
            Anf. 28 EBBA BUSCH (KD) replik
          </note>
          <note>
            Anf. 29 Statsminister STEFAN LÖFVEN (S) replik
          </note>
          <note>
            Anf. 30 JOHAN PEHRSON (L) replik
          </note>
          <note>
            Anf. 31 Statsminister STEFAN LÖFVEN (S) replik
          </note>
          <note>
            Anf. 32 JOHAN PEHRSON (L) replik
          </note>
          <note>
            Anf. 33 Statsminister STEFAN LÖFVEN (S) replik
          </note>
          <note>
            Anf. 34 ULF KRISTERSSON (M)
          </note>
          <note>
            Anf. 35 Statsminister STEFAN LÖFVEN (S) replik
          </note>
          <note>
            Anf. 36 ULF KRISTERSSON (M) replik
          </note>
          <note>
            Anf. 37 Statsminister STEFAN LÖFVEN (S) replik
          </note>
          <note>
            Anf. 38 ULF KRISTERSSON (M) replik
          </note>
          <note>
            Anf. 39 NOOSHI DADGOSTAR (V) replik
          </note>
          <note>
            Anf. 40 ULF KRISTERSSON (M) replik
          </note>
          <note>
            Anf. 41 NOOSHI DADGOSTAR (V) replik
          </note>
          <note>
            Anf. 42 ULF KRISTERSSON (M) replik
          </note>
          <note>
            Anf. 43 PER BOLUND (MP) replik
          </note>
          <note>
            Anf. 44 ULF KRISTERSSON (M) replik
          </note>
          <note>
            Anf. 45 PER BOLUND (MP) replik
          </note>
          <note>
            Anf. 46 ULF KRISTERSSON (M) replik
          </note>
          <note>
            Anf. 47 JIMMIE ÅKESSON (SD)
          </note>
          <note>
            Anf. 48 Statsminister STEFAN LÖFVEN (S) replik
          </note>
          <note>
            Anf. 49 JIMMIE ÅKESSON (SD) replik
          </note>
          <note>
            Anf. 50 Statsminister STEFAN LÖFVEN (S) replik
          </note>
          <note>
            Anf. 51 JIMMIE ÅKESSON (SD) replik
          </note>
          <note>
            Anf. 52 ANNIE LÖÖF (C) replik
          </note>
          <note>
            Anf. 53 JIMMIE ÅKESSON (SD) replik
          </note>
          <note>
            Anf. 54 ANNIE LÖÖF (C) replik
          </note>
          <note>
            Anf. 55 JIMMIE ÅKESSON (SD) replik
          </note>
          <note>
            Anf. 56 NOOSHI DADGOSTAR (V) replik
          </note>
          <note>
            Anf. 57 JIMMIE ÅKESSON (SD) replik
          </note>
          <note>
            Anf. 58 NOOSHI DADGOSTAR (V) replik
          </note>
          <note>
            Anf. 59 JIMMIE ÅKESSON (SD) replik
          </note>
          <note>
            Anf. 60 JOHAN PEHRSON (L) replik
          </note>
          <note>
            Anf. 61 JIMMIE ÅKESSON (SD) replik
          </note>
          <note>
            Anf. 62 JOHAN PEHRSON (L) replik
          </note>
          <note>
            Anf. 63 JIMMIE ÅKESSON (SD) replik
          </note>
          <note>
            Anf. 64 PER BOLUND (MP) replik
          </note>
          <note>
            Anf. 65 JIMMIE ÅKESSON (SD) replik
          </note>
          <note>
            Anf. 66 PER BOLUND (MP) replik
          </note>
          <note>
            Anf. 67 JIMMIE ÅKESSON (SD) replik
          </note>
          <note>
            Anf. 68 ANNIE LÖÖF (C)
          </note>
          <note>
            Anf. 69 NOOSHI DADGOSTAR (V) replik
          </note>
          <note>
            Anf. 70 ANNIE LÖÖF (C) replik
          </note>
          <note>
            Anf. 71 NOOSHI DADGOSTAR (V) replik
          </note>
          <note>
            Anf. 72 ANNIE LÖÖF (C) replik
          </note>
          <note>
            Anf. 73 EBBA BUSCH (KD) replik
          </note>
          <note>
            Anf. 74 ANNIE LÖÖF (C) replik
          </note>
          <note>
            Anf. 75 EBBA BUSCH (KD) replik
          </note>
          <note>
            Anf. 76 ANNIE LÖÖF (C) replik
          </note>
          <note>
            Anf. 77 JOHAN PEHRSON (L) replik
          </note>
          <note>
            Anf. 78 ANNIE LÖÖF (C) replik
          </note>
          <note>
            Anf. 79 JOHAN PEHRSON (L) replik
          </note>
          <note>
            Anf. 80 ANNIE LÖÖF (C) replik
          </note>
          <note>
            Anf. 81 NOOSHI DADGOSTAR (V)
          </note>
          <note>
            Anf. 82 ANNIE LÖÖF (C) replik
          </note>
          <note>
            Anf. 83 NOOSHI DADGOSTAR (V) replik
          </note>
          <note>
            Anf. 84 ANNIE LÖÖF (C) replik
          </note>
          <note>
            Anf. 85 NOOSHI DADGOSTAR (V) replik
          </note>
          <note>
            Anf. 86 EBBA BUSCH (KD) replik
          </note>
          <note>
            Anf. 87 NOOSHI DADGOSTAR (V) replik
          </note>
          <note>
            Anf. 88 EBBA BUSCH (KD) replik
          </note>
          <note>
            Anf. 89 NOOSHI DADGOSTAR (V) replik
          </note>
          <note>
            Anf. 90 JOHAN PEHRSON (L) replik
          </note>
          <note>
            Anf. 91 NOOSHI DADGOSTAR (V) replik
          </note>
          <note>
            Anf. 92 JOHAN PEHRSON (L) replik
          </note>
          <note>
            Anf. 93 NOOSHI DADGOSTAR (V) replik
          </note>
          <note>
            Anf. 94 EBBA BUSCH (KD)
          </note>
          <note>
            Anf. 95 Statsminister STEFAN LÖFVEN (S) replik
          </note>
          <note>
            Anf. 96 EBBA BUSCH (KD) replik
          </note>
          <note>
            Anf. 97 Statsminister STEFAN LÖFVEN (S) replik
          </note>
          <note>
            Anf. 98 EBBA BUSCH (KD) replik
          </note>
          <note>
            Anf. 99 ANNIE LÖÖF (C) replik
          </note>
          <note>
            Anf. 100 EBBA BUSCH (KD) replik
          </note>
          <note>
            Anf. 101 ANNIE LÖÖF (C) replik
          </note>
          <note>
            Anf. 102 EBBA BUSCH (KD) replik
          </note>
          <note>
            Anf. 103 NOOSHI DADGOSTAR (V) replik
          </note>
          <note>
            Anf. 104 EBBA BUSCH (KD) replik
          </note>
          <note>
            Anf. 105 NOOSHI DADGOSTAR (V) replik
          </note>
          <note>
            Anf. 106 EBBA BUSCH (KD) replik
          </note>
          <note>
            Anf. 107 JOHAN PEHRSON (L) replik
          </note>
          <note>
            Anf. 108 EBBA BUSCH (KD) replik
          </note>
          <note>
            Anf. 109 JOHAN PEHRSON (L) replik
          </note>
          <note>
            Anf. 110 EBBA BUSCH (KD) replik
          </note>
          <note>
            Anf. 111 PER BOLUND (MP) replik
          </note>
          <note>
            Anf. 112 EBBA BUSCH (KD) replik
          </note>
          <note>
            Anf. 113 PER BOLUND (MP) replik
          </note>
          <note>
            Anf. 114 EBBA BUSCH (KD) replik
          </note>
          <note>
            Anf. 115 JOHAN PEHRSON (L)
          </note>
          <note>
            Anf. 116 PER BOLUND (MP)
          </note>
          <note>
            § 2 Justering av protokoll
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemoria
          </note>
          <note>
            § 5 Ärende för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Kommittéberättelse – kommittéernas verksamhet under 2020,
            m.m.
          </note>
          <note>
            Konstitutionsutskottets betänkande 2020/21:KU26
          </note>
          <note>
            Anf. 117 IDA KARKIAINEN (S)
          </note>
          <note>
            Anf. 118 LARS JILMSTAD (M)
          </note>
          <note>
            Anf. 119 MIKAEL STRANDMAN (SD)
          </note>
          <note>
            Anf. 120 IDA KARKIAINEN (S) replik
          </note>
          <note>
            Anf. 121 MIKAEL STRANDMAN (SD) replik
          </note>
          <note>
            Anf. 122 IDA KARKIAINEN (S) replik
          </note>
          <note>
            Anf. 123 MIKAEL STRANDMAN (SD) replik
          </note>
          <note>
            (Beslut fattades under § 15.)
          </note>
          <note>
            § 8 Indelning i utgiftsområden
          </note>
          <note>
            Konstitutionsutskottets betänkande 2020/21:KU27
          </note>
          <note>
            (Beslut fattades under § 15.)
          </note>
          <note>
            § 9 Riksrevisionens rapport om granskningsnämndens granskning
            av public service
          </note>
          <note>
            Konstitutionsutskottets betänkande 2020/21:KU29
          </note>
          <note>
            Anf. 124 ANGELIKA BENGTSSON (SD)
          </note>
          <note>
            Anf. 125 IDA KARKIAINEN (S)
          </note>
          <note>
            Anf. 126 LARS JILMSTAD (M)
          </note>
          <note>
            (Beslut fattades under § 15.)
          </note>
          <note>
            § 10 Ett institut för mänskliga rättigheter
          </note>
          <note>
            Konstitutionsutskottets betänkande 2020/21:KU33
          </note>
          <note>
            Anf. 127 KARIN ENSTRÖM (M)
          </note>
          <note>
            Anf. 128 THOMAS HAMMARBERG (S)
          </note>
          <note>
            Anf. 129 MIKAEL STRANDMAN (SD)
          </note>
          <note>
            Anf. 130 JESSICA WETTERLING (V)
          </note>
          <note>
            Anf. 131 TINA ACKETOFT (L)
          </note>
          <note>
            Anf. 132 CAMILLA HANSÉN (MP)
          </note>
          <note>
            Anf. 133 TUVE SKÅNBERG (KD)
          </note>
          <note>
            (Beslut fattades under § 15.)
          </note>
          <note>
            § 11 Verksamheten i Europeiska unionen under 2020
          </note>
          <note>
            Utrikesutskottets betänkande 2020/21:UU10
          </note>
          <note>
            Anf. 134 KENNETH G FORSLUND (S)
          </note>
          <note>
            Anf. 135 HANS ROTHENBERG (M)
          </note>
          <note>
            Anf. 136 LUDVIG ASPLING (SD)
          </note>
          <note>
            Anf. 137 KERSTIN LUNDGREN (C)
          </note>
          <note>
            Anf. 138 HÅKAN SVENNELING (V)
          </note>
          <note>
            Anf. 139 LARS ADAKTUSSON (KD)
          </note>
          <note>
            Anf. 140 FREDRIK MALM (L)
          </note>
          <note>
            Anf. 141 LUDVIG ASPLING (SD) replik
          </note>
          <note>
            Anf. 142 FREDRIK MALM (L) replik
          </note>
          <note>
            Anf. 143 LUDVIG ASPLING (SD) replik
          </note>
          <note>
            Anf. 144 FREDRIK MALM (L) replik
          </note>
          <note>
            Anf. 145 Statsrådet HANS DAHLGREN (S)
          </note>
          <note>
            Anf. 146 LUDVIG ASPLING (SD) replik
          </note>
          <note>
            Anf. 147 Statsrådet HANS DAHLGREN (S) replik
          </note>
          <note>
            Anf. 148 LUDVIG ASPLING (SD) replik
          </note>
          <note>
            Anf. 149 Statsrådet HANS DAHLGREN (S) replik
          </note>
          <note>
            Anf. 150 HÅKAN SVENNELING (V) replik
          </note>
          <note>
            Anf. 151 Statsrådet HANS DAHLGREN (S) replik
          </note>
          <note>
            Anf. 152 HÅKAN SVENNELING (V) replik
          </note>
          <note>
            Anf. 153 Statsrådet HANS DAHLGREN (S) replik
          </note>
          <note>
            Anf. 154 HANS ROTHENBERG (M) replik
          </note>
          <note>
            Anf. 155 Statsrådet HANS DAHLGREN (S) replik
          </note>
          <note>
            Anf. 156 HANS ROTHENBERG (M) replik
          </note>
          <note>
            Anf. 157 Statsrådet HANS DAHLGREN (S) replik
          </note>
          <note>
            Anf. 158 LARS ADAKTUSSON (KD) replik
          </note>
          <note>
            Anf. 159 Statsrådet HANS DAHLGREN (S) replik
          </note>
          <note>
            Anf. 160 LARS ADAKTUSSON (KD) replik
          </note>
          <note>
            Anf. 161 Statsrådet HANS DAHLGREN (S) replik
          </note>
          <note>
            Anf. 162 KERSTIN LUNDGREN (C) replik
          </note>
          <note>
            Anf. 163 Statsrådet HANS DAHLGREN (S) replik
          </note>
          <note>
            Anf. 164 KERSTIN LUNDGREN (C) replik
          </note>
          <note>
            Anf. 165 Statsrådet HANS DAHLGREN (S) replik
          </note>
          <note>
            (Beslut fattades under § 15.)
          </note>
          <note>
            § 12 Organisationen för säkerhet och samarbete i Europa (OSSE)
          </note>
          <note>
            Utrikesutskottets betänkande 2020/21:UU12
          </note>
          <note>
            Anf. 166 MARGARETA CEDERFELT (M)
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 Beslut om ärenden som slutdebatterats den 3 juni
          </note>
          <note>
            JuU27 Våldsbrott och brottsoffer
          </note>
          <note>
            SfU27 Kompletterande regler för uppehållstillstånd vid gymnasiestudier
          </note>
          <note>
            § 14 Beslut om ärenden som slutdebatterats den 8 juni
          </note>
          <note>
            SoU27 Riksrevisionens rapport om granskning av statens styrning
            av äldreomsorgen
          </note>
          <note>
            SoU17 Kompetensförsörjning inom hälso- och sjukvården m.m.
          </note>
          <note>
            SoU26 Förebyggande av våld i nära relationer
          </note>
          <note>
            FöU6 Kompletterande bestämmelser till EU:s cybersäkerhetsakt
          </note>
          <note>
            FöU9 Skärpt kontroll över explosiva varor
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            KU26 Kommittéberättelse – kommittéernas verksamhet under 2020,
            m.m.
          </note>
          <note>
            KU27 Indelning i utgiftsområden
          </note>
          <note>
            KU29 Riksrevisionens rapport om granskningsnämndens granskning
            av public service
          </note>
          <note>
            KU33 Ett institut för mänskliga rättigheter
          </note>
          <note>
            UU10 Verksamheten i Europeiska unionen under 2020
          </note>
          <note>
            § 16 (forts. från § 12) Organisationen för säkerhet och samarbete
            i Europa (OSSE) (forts. UU12)
          </note>
          <note>
            Anf. 167 BJÖRN SÖDER (SD)
          </note>
          <note>
            Anf. 168 YASMINE POSIO (V)
          </note>
          <note>
            Anf. 169 GUDRUN BRUNEGÅRD (KD)
          </note>
          <note>
            Anf. 170 JOHAN BÜSER (S)
          </note>
          <note>
            Anf. 171 KERSTIN LUNDGREN (C)
          </note>
          <note>
            Anf. 172 MARIA NILSSON (L)
          </note>
          <note>
            Anf. 173 Utrikesminister ANN LINDE (S)
          </note>
          <note>
            Anf. 174 KERSTIN LUNDGREN (C) replik
          </note>
          <note>
            Anf. 175 Utrikesminister ANN LINDE (S) replik
          </note>
          <note>
            Anf. 176 KERSTIN LUNDGREN (C) replik
          </note>
          <note>
            Anf. 177 Utrikesminister ANN LINDE (S) replik
          </note>
          <note>
            Anf. 178 BJÖRN SÖDER (SD) replik
          </note>
          <note>
            Anf. 179 Utrikesminister ANN LINDE (S) replik
          </note>
          <note>
            Anf. 180 BJÖRN SÖDER (SD) replik
          </note>
          <note>
            Anf. 181 Utrikesminister ANN LINDE (S) replik
          </note>
          <note>
            Anf. 182 GUDRUN BRUNEGÅRD (KD) replik
          </note>
          <note>
            Anf. 183 Utrikesminister ANN LINDE (S) replik
          </note>
          <note>
            Anf. 184 GUDRUN BRUNEGÅRD (KD) replik
          </note>
          <note>
            Anf. 185 Utrikesminister ANN LINDE (S) replik
          </note>
          <note>
            Anf. 186 MARIA NILSSON (L) replik
          </note>
          <note>
            Anf. 187 Utrikesminister ANN LINDE (S) replik
          </note>
          <note>
            Anf. 188 MARIA NILSSON (L) replik
          </note>
          <note>
            Anf. 189 Utrikesminister ANN LINDE (S) replik
          </note>
          <note>
            Anf. 190 YASMINE POSIO (V) replik
          </note>
          <note>
            Anf. 191 Utrikesminister ANN LINDE (S) replik
          </note>
          <note>
            Anf. 192 YASMINE POSIO (V) replik
          </note>
          <note>
            Anf. 193 Utrikesminister ANN LINDE (S) replik
          </note>
          <note>
            Anf. 194 MARGARETA CEDERFELT (M) replik
          </note>
          <note>
            Anf. 195 Utrikesminister ANN LINDE (S) replik
          </note>
          <note>
            Anf. 196 MARGARETA CEDERFELT (M) replik
          </note>
          <note>
            Anf. 197 Utrikesminister ANN LINDE (S) replik
          </note>
          <note>
            Anf. 198 JASENKO OMANOVIC (S)
          </note>
          <note>
            Anf. 199 LARS THOMSSON (C)
          </note>
          <note>
            (Beslut skulle fattas den 10 juni.)
          </note>
          <note>
            § 17 Strategisk exportkontroll 2020 – krigsmateriel och produkter
            med dubbla användningsområden
          </note>
          <note>
            Utrikesutskottets betänkande 2020/21:UU9
          </note>
          <note>
            Anf. 200 BJÖRN SÖDER (SD)
          </note>
          <note>
            Anf. 201 HÅKAN SVENNELING (V)
          </note>
          <note>
            Anf. 202 LARS ADAKTUSSON (KD)
          </note>
          <note>
            Anf. 203 KENNETH G FORSLUND (S)
          </note>
          <note>
            Anf. 204 HÅKAN SVENNELING (V) replik
          </note>
          <note>
            Anf. 205 KENNETH G FORSLUND (S) replik
          </note>
          <note>
            Anf. 206 HÅKAN SVENNELING (V) replik
          </note>
          <note>
            Anf. 207 KENNETH G FORSLUND (S) replik
          </note>
          <note>
            Anf. 208 HANS ROTHENBERG (M)
          </note>
          <note>
            Anf. 209 KERSTIN LUNDGREN (C)
          </note>
          <note>
            Anf. 210 JOAR FORSSELL (L)
          </note>
          <note>
            Anf. 211 CAMILLA HANSÉN (MP)
          </note>
          <note>
            Anf. 212 HÅKAN SVENNELING (V) replik
          </note>
          <note>
            Anf. 213 CAMILLA HANSÉN (MP) replik
          </note>
          <note>
            Anf. 214 HÅKAN SVENNELING (V) replik
          </note>
          <note>
            Anf. 215 CAMILLA HANSÉN (MP) replik
          </note>
          <note>
            (Beslut skulle fattas den 10 juni.)
          </note>
          <note>
            § 18 Riksrevisionens rapport om statliga stöd med delat myndighetsansvar
          </note>
          <note>
            Finansutskottets betänkande 2020/21:FiU51
          </note>
          <note>
            (Beslut skulle fattas den 10 juni.)
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Kammaren åtskildes kl. 19.52.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
