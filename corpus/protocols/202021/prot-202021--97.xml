<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--97</head>
          <docDate when="2021-03-19">2021-03-19</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 26 februari justerades.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att Malin Löfsjögård anmälts som
            suppleant i riksbanksfullmäktige .
          </note>
          <note>
            Andre vice talmannen förklarade vald till
          </note>
          <note>
            suppleant i riksbanksfullmäktige
          </note>
          <note>
            Malin Löfsjögård
          </note>
          <note>
            § 3 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2020/21:35 för
            torsdagen den 18 mars i ärende om subsidiaritetsprövning av EU-förslag
            hade kommit in från miljö- och jordbruksutskottet.
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2020/21: 558
          </note>
          <note>
            Till riksdagen
          </note>
          <note>
            Interpellation 2020/21:558 Klimatsäkring av utsatta städer
          </note>
          <note>
            av David Josefsson (M)
          </note>
          <note>
            Interpellationen kommer att besvaras fredagen den 9 april 2021.
          </note>
          <u>
            <seg>
              Statsrådet har inte möjlighet att besvara interpellationen inom
              anvisad tid på grund av redan inbokade engagemang.
            </seg>
          </u>
          <note>
            Stockholm den 17 mars 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            § 5 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen och överlämnats till miljö-
            och jordbruksutskottet:
          </note>
          <u>
            <seg>
              RiR 2021:4 Statens ansvar för veterinär service – Jordbruksverkets
              styrning och genomförande
            </seg>
          </u>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <u>
            <seg>
              2020/21:115 till utrikesutskottet
            </seg>
          </u>
          <note>
            Redogörelse
          </note>
          <note>
            2020/21:NR1 till utrikesutskottet
          </note>
          <u>
            <seg>
              EU-dokument
            </seg>
          </u>
          <note>
            COM(2021) 66 till näringsutskottet
          </note>
          <note>
            § 7 Svar på interpellation 2020/21:447 om dumpade gifttunnor
            i Östersjön
          </note>
          <note>
            Anf. 1 Miljö- och klimatminister PER BOLUND (MP):
          </note>
          <u>
            <seg>
              Fru talman! Lars Beckman har frågat mig om jag anser att det
              är viktigt att gifttunnorna tas upp ur Östersjön och vilka regeringsuppdrag
              jag är beredd att ge till ansvariga myndigheter för att påbörja
              arbetet. Vidare frågar Lars Beckman mig om regeringen i regleringsbrev
              har instruerat ansvariga myndigheter att påbörja arbetet med att
              ta upp de identifierade gifttunnor ­ na inför 2021. Slutligen
              frågar han mig vad regeringens bedömning är att det kommer att
              kosta att ta upp gifttunnorna och vilken budget som reger ­ ingen
              har avsatt för detta 2021.
            </seg>
          </u>
          <u>
            <seg>
              S anering av miljögifter både på land och till havs är en prioriterad
              fråga för regeringen , och stora satsningar har gjorts de senaste
              åren för att öka takten i saneringsarbetet . Jag vill dock betona
              att det i första hand är den som bedrivit verksamheten och orsakat
              föroreningen som ska betala när ett förorenat område behöver åtgärdas.
              I vissa fall kan det också vara fastighetsägaren som ska betala,
              och ibland kan ansvaret delas. Sanerings ­ anslaget och de statliga
              bidrage n finns till för att mycket förorenade områden ska bli
              sanerade om det inte finns någon som kan hållas ansvarig för kostnaderna
              .
            </seg>
          </u>
          <u>
            <seg>
              Saneringsanslaget har aldrig varit så stort som det är nu. För
              2021 uppgår saneringsanslaget till över 1,1 miljarder kronor efter
              att regeringen till ­ förde anslaget ytterligare 350 miljoner
              kronor i budgetpropositionen för 2021 för att minska spridning
              av miljögifter till havs och i naturen.
            </seg>
          </u>
          <u>
            <seg>
              Det finns över 1 100 förorenade områden runt om i Sverige som
              utgör en mycket stor risk för människors hälsa och miljö, det
              vill säga risk ­ klass 1. Detta är alltså samma riskklass som
              de dumpade gifttunnorna. Därutöver vet vi inte hur många förorenade
              sedimentområden som finns i Sveriges hav och vatten. Regeringen
              har därför gett flera myndigheter i uppdrag att under 2019–2023
              arbeta för bättre kunskap om förorenade se ­ diment. Detta förväntas
              också ge bättre kunskap om föroreningssituatio ­ nen i Östersjön
              och vad gäller de dumpade gifttunnorna.
            </seg>
          </u>
          <u>
            <seg>
              En grundprincip är att de förorenade områden som utgör störst
              risk för människors hälsa och för miljön måste åtgärdas först.
              Naturvårdsverket har därför tagit fram en nationell plan för fördelning
              av medel för att se till att efterbehandlingsåtgärder genomförs
              vid de mest prioriterade områdena och för att anslaget ska kunna
              användas så effektivt som möjligt.
            </seg>
          </u>
          <u>
            <seg>
              Jag delar Lars Beckmans oro vad gäller föroreningssituationen
              i Sundsvallsbukten. I ndustrierna i området har under många år
              släppt ut stora mängder kvicksilver i havet. Kvicksilvret finns
              tillsammans med bland annat höga halter av dioxiner, PAH och tungmetaller
              i höga koncentrationer i fiberbankar i anslutning till de stora
              industrierna. Därutöver har vi också de dumpade gifttunnorna,
              där ännu alltså endast en bråkdel har identifierats.
            </seg>
          </u>
          <u>
            <seg>
              Jag vill dock klargöra några viktiga aspekter. Undersökningar
              måste genomföras innan det kan bli tal om när eller hur gifttunnorna
              ska åtgärdas. Det är en utgångspunkt för allt saneringsarbete.
              Innan undersökningarna är gjorda går det inte heller att uppskatta
              kostnaden för åtgärden. För att statligt bidrag ska kunna bli
              aktuellt ska det inte finnas någon som kan hållas ansvarig för
              kostnaderna. I och med att ansvarsfrågan fortfarande utreds har
              inte någon ansökan inkommit till Naturvårdsverket om bidrag för
              att kunna ta upp tunnorna.
            </seg>
          </u>
          <u>
            <seg>
              Även om jag alltså tycker att frågan är minst lika angelägen
              som Lars Beckman tycker måste undersökningarna, prioriteringsprocessen
              och ansvarsutredningen ha sin gång. Det är dessutom upp till ansvariga
              myndigheter att bedöma vilka områden som är mest prioriterade,
              detta både för att vi ska åtgärda de områden med störst risker
              först och för att vi ska använda de skattemedel som har avsatts
              för sanering på ett effektivt sätt.
            </seg>
          </u>
          <note>
            Anf. 2 LARS BECKMAN (M):
          </note>
          <u>
            <seg>
              Fru talman! Tack, statsrådet, för svaret!
            </seg>
          </u>
          <u>
            <seg>
              Dagens interpellation handlar om miljöpolitik på riktigt. Den
              handlar om något av det giftigaste som finns, nämligen kvicksilver.
              Det handlar närmast om en tragedi, med tunnor i betong som vittrar
              sönder. Varje minut som jag och miljö- och klimatministern, tillika
              vice statsministern i den svenska regeringen, står här vittrar
              tunnorna sönder.
            </seg>
          </u>
          <u>
            <seg>
              Man kan tycka, fru talman, att man skulle ha fått ett lite bättre
              svar. Rent vatten borde nämligen vara varje miljö- och klimatministers
              viktigas ­ te fråga. Rent vatten borde vara regeringens prioritet.
              Då kan man tycka att det är lite märkligt att statsrådet i sitt
              svar hänvisar till åratal av utredningar som ska göras, samtidigt
              som gifttunnorna ligger och vittrar sönder.
            </seg>
          </u>
          <u>
            <seg>
              För några decennier sedan var det märkligt nog fullt lagligt
              att dumpa tunnor med farligt avfall ute på öppet vatten. Det här
              skedde alltså med myndigheternas goda minne. Precis som statsrådet
              beskriver fanns det en verksamhet i Sundsvall där man tillverkade
              olika saker och sedan åkte ut och dumpade avfall. Det farliga
              här är alltså att vi inte vet var dessa 20 000 tunnor med tio
              ton kvicksilver befinner sig.
            </seg>
          </u>
          <u>
            <seg>
              Det har pågått en utredning i många, många år – jag tror att
              man är uppe i 14–15 år nu – för att försöka utkräva ansvar. En
              av juristerna på länsstyrelsen konstaterar i en tidningsartikel
              i Expressen att ”d et kan upplevas som ett moment 22, med svårigheter
              hela tiden ”.
            </seg>
          </u>
          <u>
            <seg>
              I det fallet kan man alltså tänka sig att utredningarna fortsätter
              i 14 år till. Eller, vilket jag och Moderaterna förordar, så måste
              man ta upp eller isolera gifttunnorna med tio ton kvicksilver
              som är dumpade mellan Sundsvall och Gotland.
            </seg>
          </u>
          <u>
            <seg>
              Det finns ytterligare ett problem. Det finns många idéer om att
              man ska bygga ut vindkraft efter kusten i Gävleborg, till exempel.
              Man kan inte ens föreställa sig den miljökatastrof som det skulle
              innebära om man börjar uppföra havsbaserad vindkraft i områden
              där det finns tio ton kvicksilver i dumpade gifttunnor av betong.
              Det skulle kunna bli Sveriges största miljökatastrof genom alla
              tider, fru talman. Så kan vi inte ha det.
            </seg>
          </u>
          <u>
            <seg>
              Det man önskar är alltså att regeringen handlingskraftigt konstaterar
              att det finns tio ton kvicksilver dumpat mellan Sundsvall och
              Gotland. Man hade önskat att regeringen tar krafttag och instruerar
              sina myndigheter att för det första identifiera dessa gifttunnor
              så att vi vet var de befinner sig och för det andra avsätter resurser
              för att ta upp dem. Efter det, fru talman, finns alla möjligheter
              att utreda kostnadsansvaret om det är på det sättet.
            </seg>
          </u>
          <u>
            <seg>
              Vi måste åtgärda ett av Sveriges största miljöproblem, ett av
              de problem som kan orsaka mest skada i Östersjön. Det vore ju
              katastrof om tio ton kvicksilver kom ut i vattnet.
            </seg>
          </u>
          <note>
            Anf. 3 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag välkomnar verkligen Lars Beckmans kanske något
              ny ­ m orn ade intresse för miljöfrågor. Det är välkommet att
              det är fler än Miljö ­ partiet som tycker att miljöfrågan är på
              riktigt och att den förtjänar att prio ­ riteras i svensk politik.
            </seg>
          </u>
          <u>
            <seg>
              Det har inte riktigt varit min minnesbild att Moderaterna har
              kämpat emot den miljöförstöring som har pågått under lång tid
              i Sverige. Det är snarare tvärtom så att den upplevelse jag har
              efter att jag under många år i svensk politik har kämpat för bra
              miljöreglering är att Moderaterna snarare har varit på motståndarsidan,
              de som har varit emot en hård miljöreglering, hårda miljökrav
              och en prioritering i ekonomiska termer för att göra det som krävs
              för att komma till rätta med gamla miljösynder och skulder.
            </seg>
          </u>
          <u>
            <seg>
              Det är glädjande att vi nu har satsat enormt mycket mer än vad
              någon tidigare regering har gjort på att få rent vatten och en
              bra havsmiljö och att sanera förorenade områden. Det är lite grann
              som man säger i USA, nämligen to put one’s money where one’s mouth
              is. Det räcker inte med att stå i talarstolen och prata, utan
              man måste faktiskt också göra jobbet. Man måste se till att lägga
              fram pengar för att faktiskt åstadkomma sanering.
            </seg>
          </u>
          <u>
            <seg>
              Jag är stolt över att regeringen kraftigt har ökat anslagen för
              havs- och vattenmiljöarbetet och för sanering av förorenade områden.
              Jag konstaterar att det inte hände under Moderaternas tid i regeringsställning.
              Det var ingen som ökade anslagen för sanering av förorenad mark
              under den tiden. Uppenbarligen var det då inte en viktig fråga
              för Lars Beckmans moderater.
            </seg>
          </u>
          <u>
            <seg>
              Det är också intressant, och värt att diskutera, hur Moderaterna
              har agerat under den tid när Miljöpartiet har genomfört stora,
              kraftiga ökningar av anslagen till havs- och vattenmiljö och till
              sanering av förorenade områden. Eftersom Lars Beckman är så upprörd
              och indignerad över att det inte görs tillräckligt mycket, har
              Moderaterna satsat mer pengar? Har man velat ha större satsningar?
              Svaret på frågorna kan alla som lyssnar på debatten granska i
              Moderaternas budgetmotioner. Det är nej. Moderaterna har konsekvent
              under alla dessa år velat dra ned på saneringsanslaget. Skulle
              man summera vad som hade åstadkommits, om Moderaternas och Lars
              Beckmans knapptryckningar i riksdagen hade gett resultat, hade
              det under åren blivit 1 miljard kronor mindre till sanering av
              förorenade områden.
            </seg>
          </u>
          <u>
            <seg>
              Man måste stå för sina prioriteringar. Om Moderaterna och Lars
              Beckman i budget efter budget har dragit ned på anslagen för att
              sanera förorenad mark måste man stå här i talarstolen och vara
              ärlig med konsekvenserna av politiken. Då kan man inte låtsas
              som att man skulle ha gjort mer i fråga om sanering. Självklart
              har man åstadkommit mindre med mindre pengar. Det hade varit fler
              gifttunnor runt om i Sverige som inte hade tagits upp om Moderaterna
              hade fått bestämma. Tyvärr har Moderaterna fått bestämma över
              budgeten vid två tillfällen, nämligen 2014 när man tillsammans
              med allianspartierna röstade igenom en budget och 2018 när man
              tillsammans med Sverigedemokraterna röstade igenom en budget.
              Vid båda tillfällena blev resultatet en neddragning av pengarna
              till sanering och i stället prioriterades skattesänkningar.
            </seg>
          </u>
          <u>
            <seg>
              Detta får ju vara Moderaternas prioritering, men då får Lars
              Beckman ta ansvar för det när han står här i talarstolen. Man
              kan inte låtsas som att Moderaterna vill göra mer än regeringen
              när det konkret, gång efter gång, har framgått att Moderaterna
              vill göra mindre.
            </seg>
          </u>
          <u>
            <seg>
              Jag tycker också att det är viktigt att vi håller fast vid några
              grundläggande principer i miljöarbetet. En sådan princip är att
              förorenaren ska betala. Har man släppt ut miljögifter ska man
              också ta hand om kostnaden för de miljöproblem man har orsakat.
              Nu pågår domstolsarbete för att få fast den som har gjort utsläppen
              och få denna att betala. Tycker Lars Beckman att den som har släppt
              ut gifterna ska stå fri från ansvar?
            </seg>
          </u>
          <note>
            Anf. 4 LARS BECKMAN (M):
          </note>
          <u>
            <seg>
              Fru talman! I fyra minuter stod nu Per Bolund och pratade om
              allt annat än vad interpellationen handlar om – om allt annat
              än den fråga jag har ställt till statsrådet, nämligen hur tio
              ton kvicksilver ska tas upp ur Östersjön. Jag förstår att Per
              Bolund inte vill prata om det eftersom Miljöpartiet skäms efter
              att ha suttit i regeringen sedan 2014. Det var till och med så
              att Per Bolunds företrädare sa att Miljöpartiet bildades därför
              att man ville rena vatten.
            </seg>
          </u>
          <u>
            <seg>
              Sedan har Miljöpartiet satt sig i regeringen, och vad har man
              ägnat sina år åt? Jo, man har ägnat sig åt subventionerade elcyklar.
              Det hjälper inte i frågan om kvicksilver. Man tänker införa skatt
              på kläder. Det hjälper inte i frågan om kvicksilver. Man har infört
              en meningslös skatt ur miljösynpunkt, nämligen skatt på plastpåsar.
              Det hjälper inte i frågan om kvicksilver. Listan kan göras hur
              lång som helst.
            </seg>
          </u>
          <u>
            <seg>
              Men jag ska ge Per Bolund rätt i en sak. Jag är besviken på Centerpartiet,
              som i den borgerliga regeringen hade ansvar för frågan. Självklart
              borde även Centerpartiet ha gjort mer i frågan – absolut. Där
              vill jag ge Per Bolund rätt.
            </seg>
          </u>
          <u>
            <seg>
              Jag hoppas att alla som ser på debatten läser Moderaternas budget.
              Vi har alltså avsatt mer pengar än regeringen för att rena vatten
              – därför att vi anser att miljöfrågan är på riktigt. Vi debatterar
              miljöfrågor som finns på riktigt.
            </seg>
          </u>
          <u>
            <seg>
              Hur är då verkligheten, fru talman? Jo, verkligheten är alltså
              att det finns 23 000 tunnor dumpade mellan Sundsvall och Gotland
              som innehåller tio ton kvicksilver. Verkligheten är att man inte
              vet var tunnorna finns. Verkligheten är att när man har gjort
              geologiska undersökningar på de tunnor som man har funnit har
              man konstaterat att betongblandningen har börjat vittra sönder.
              Varje sekund, varje minut, varje timme, varje dag, varje vecka,
              varje månad och tyvärr, fru talman, varje år som Miljöpartiet
              och regeringen har ansvaret händer ingenting.
            </seg>
          </u>
          <u>
            <seg>
              I svaret som statsrådet läste upp pratar man om undersökningar
              som ska pågå mellan 2019 och 2023 – lämpligt nog året efter valet.
              Men, fru talman, problemet är väl känt. Det är precis som den
              ansvariga personen på länsstyrelsen uppgivet säger till Expressen,
              nämligen att det kan upplevas som ett moment 22 med svårigheter
              hela tiden.
            </seg>
          </u>
          <u>
            <seg>
              Så blir det när man har en miljö- och klimatminister som hade
              chansen att komma till kammaren i dag, sätta ned foten och skicka
              en tydlig signal till myndigheter och andra om att tio ton kvicksilver
              självklart ska tas upp ur Östersjön. Det är en av Sveriges värsta
              tickande miljöbomber, tyvärr tillsammans med andra områden. Det
              är precis som miljö- och klimatministern sa i sitt svar, nämligen
              att det finns fler förorenade områden i Sverige. Men då kan inte
              lösningen vara att inte göra någonting.
            </seg>
          </u>
          <u>
            <seg>
              Jag har googlat inför debatten, och jag har försökt att hitta
              några debattartiklar från någon miljöpartist som tar frågan på
              allvar och gör någonting, men det är svårt att hitta. Däremot
              hittar man andra saker som Miljöpartiet är engagerat i, till exempel
              plastpåsar.
            </seg>
          </u>
          <u>
            <seg>
              Miljöfrågor är alldeles för viktiga för att ägnas åt symbolpolitik.
              Jag tror faktiskt att de som bor i Sverige förväntar sig att en
              regering löser frågor som är viktiga för dem som bor i landet.
              När kommer ni att agera i frågan , Per Bolund ?
            </seg>
          </u>
          <note>
            Anf. 5 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag hade hoppats att vi skulle kunna enas om att
              frågan är för viktig för att hålla på och raljera och försöka
              förvirra debatten. Att stå här som Lars Beckman och låtsas att
              insatser på ett område gör att man inte kan göra insatser på ett
              annat område är bara nonsens. Självklart har Miljöpartiet de högsta
              ambitionerna i svensk politik när det gäller att åtgärda alla
              våra miljöproblem, och det gäller sanering av förorenad mark,
              där vi tyvärr inte har stöd från Moderaterna i det arbetet, och
              det gäller också de övriga miljöproblemen, inte minst i fråga
              om rent hav och vår havsmiljö. När vi ser plastföroreningarna
              och mikroplasterna i våra hav, när vi ser varningar om mer plast
              än fisk i havet om några årtionden, tar vi dem på allvar och agerar.
              Men Moderaterna står vid sidlinjen och skriker och kämpar emot
              alla miljöreformer som tas fram.
            </seg>
          </u>
          <u>
            <seg>
              Detta är såklart Moderaternas val, men man kan inte stå i talarstolen
              och sedan vara indignerad och låtsas som att man vill göra mer
              när man gång på gång visar att man vill göra mindre.
            </seg>
          </u>
          <u>
            <seg>
              Moderaterna var ansvariga för den ekonomiska politiken under
              Alliansens åtta år vid makten. Det är Moderaterna som är ansvariga
              för de budgetmotioner som man väcker i riksdagen. När man röstar
              emot regeringens budget, som innehåller ökade satsningar på saneringsanslag,
              får man ta ansvar för det också när man står i talarstolen.
            </seg>
          </u>
          <u>
            <seg>
              Vi är stolta över det arbete som har gjorts, och vi har åstadkommit
              mycket. Vi har åstadkommit mer än någon annan regering på i princip
              alla miljöområden. Det gäller även sanering av förorenad mark.
              Hittills har vi beslutat om åtgärder för över 2 700 objekt runt
              om i landet, varav några har finansierats helt eller delvis av
              staten. Det är tack vare att vi har ökat pengarna rejält och kraftigt
              till sanering av förorenade områden.
            </seg>
          </u>
          <u>
            <seg>
              När vi fick ta över makten var det här ett lågt prioriterat område
              med alldeles för lite resurser. Nu har vi ökat anslagen till över
              1 miljard kronor varje år för att kunna sanera förorenad mark,
              och det är klart att det gör skillnad. Det gör att vi nu kan sanera
              mark i en takt man aldrig någonsin tidigare haft, och det är jag
              stolt över.
            </seg>
          </u>
          <u>
            <seg>
              Därför blir jag ganska upprörd när jag hör Lars Beckmans antydningar,
              som ju är helt verklighetsfrånvända och inte har någonting över
              huvud taget med verkligheten att göra. Att säga att vi inte gör
              någonting när vi gör mer än någon regering någonsin har gjort
              är ju ren förfalskning av verkligheten, och det tycker jag att
              en riksdagsledamot ska hålla sig för god för.
            </seg>
          </u>
          <u>
            <seg>
              Jag tycker också att Lars Beckmans fråga väcker en intressant
              diskus ­ sion: Vem ska avgöra var man ska göra saneringar först?
              Vad är mest prioriterat, och vad kommer längre ned på listan?
            </seg>
          </u>
          <u>
            <seg>
              Man kan ha en ordning där högröstade riksdagsledamöter ska stå
              i riksdagens talarstol och bestämma att ”utanför just min sommarstuga,
              mitt område som jag bryr mig om, mitt havsområde som jag älskar,
              där är det viktigast av allt att göra insatser”.
            </seg>
          </u>
          <u>
            <seg>
              Jag driver dock en politik där jag vill att vi ska sanera alla
              områden i hela Sverige. Vi ska göra upp och komma till rätta med
              den miljöskuld som vi har arbetat upp under lång tid i Sverige.
              Men det ska göras i tur och ordning, och vi ska lyssna på de experter
              som har bäst kunskaper om var miljögifterna är allra farligast
              och var de utgör störst risk för hälsa och miljö. Jag tycker att
              det är en bra ordning.
            </seg>
          </u>
          <u>
            <seg>
              Vi prioriterar att lägga mer och mer resurser varje år på att
              sanera. Vi ger mer och mer möjligheter till våra myndigheter att
              avgöra hur man ska använda de pengarna och att lägga pengarna
              där de gör mest nytta.
            </seg>
          </u>
          <u>
            <seg>
              Men Lars Beckman har upptäckt en miljöskuld som han tycker är
              engagerande och viktig och tycker att den ska gå före alla andra.
              Då får jag fråga dig, Lars Beckman: Varför tycker du att den miljöskuld
              som du har upptäckt och plötsligt intresserar dig för är viktigare
              än de områden som de andra 348 riksdagsledamöterna här i kammaren
              älskar och vill värna? Är det inte bättre att låta våra myndigheter,
              som har expertisen, avgöra vilka miljösynder som ska åtgärdas
              först?
            </seg>
          </u>
          <note>
            Anf. 6 LARS BECKMAN (M):
          </note>
          <u>
            <seg>
              Fru talman! Jag ska påminna miljö- och klimatministern igen:
              Moderaterna avsätter mer pengar än den här regeringen gör, för
              i den här frågan krävs det faktiskt pengar. Man kan inte ta upp
              tio ton kvicksilver ur vattnet utan pengar.
            </seg>
          </u>
          <u>
            <seg>
              Men, fru talman, Miljöpartiet har inte visat något engagemang
              för rent vatten. Det är ju sanningen. Sanningen är, fru talman,
              att man har ägnat sig åt subventionerade elcyklar, skatt på plastpåsar,
              skatt på kläder, skatt på elektronik – jag vet inte vad allt man
              ska beskatta. Men i miljöfrågor har man inte visat något engagemang
              – tyvärr. Jag kan beklaga det.
            </seg>
          </u>
          <u>
            <seg>
              Svaret kan aldrig vara att det finns så många förorenade områden
              i Sverige, så vi gör ingenting. Det kan ju inte vara svaret på
              frågan, fru talman, när statsrådet står här och undrar varför
              tio ton kvicksilver i Östersjön skulle vara viktigast. Det var
              den fråga som ställdes till mig.
            </seg>
          </u>
          <u>
            <seg>
              Jag får väl be statsrådet, som faktiskt är miljö- och klimatminister
              i Sverige, att läsa på lite om kvicksilver. Läs på om hur mycket
              ett gram dödar! Här pratar vi om tio ton kvicksilver.
            </seg>
          </u>
          <u>
            <seg>
              Det är helt korrekt som miljö- och klimatministern säger: Det
              behöver saneras mycket mer i Sverige. Men då är det kanske det
              vi ska visa lite engagemang i. Det kanske är det som vi här i
              riksdagen tillsammans ska kämpa för – rent vatten och ren luft
              – i stället för att införa meningslösa symbolskatter som skatt
              på plastpåsar.
            </seg>
          </u>
          <u>
            <seg>
              Det är ju förskräckligt att det finns betongtunnor som ligger
              och vittrar sönder. Även under den här 20 minuter långa debatten,
              där statsrådet har ägnat all sin tid åt att prata om Moderaternas
              politik i stället för att prata om hur gifttunnorna ska komma
              upp, vittrar de sönder. Detta är en miljöskuld. Detta måste lösas,
              fru talman, och jag hoppas verkligen att vi gör det.
            </seg>
          </u>
          <u>
            <seg>
              Jag kommer tillbaka med många interpellationer i den här frågan,
              för vi måste få rent vatten.
            </seg>
          </u>
          <note>
            Anf. 7 Miljö- och klimatminister PER BOLUND (MP):
          </note>
          <u>
            <seg>
              Fru talman! Det sista uttalandet tackar jag för. Jag hoppas verkligen
              det, för är det något vi behöver är det mer miljödebatt och miljödiskussion.
            </seg>
          </u>
          <u>
            <seg>
              Då får jag också en chans att återigen, gång på gång, visa att
              med Miljö ­ partiet i regeringen satsas det mer på alla miljöområden
              än det satsats un ­ der någon tidigare regering – kopiöst mycket
              mer än när Lars Beckmans Moderaterna var de som utformade den
              ekonomiska politiken.
            </seg>
          </u>
          <u>
            <seg>
              Till skillnad från Lars Beckman är jag biolog och har läst ekotoxikologi,
              så jag tycker att tonläget kanske ska vara lite mer respektfullt
              i den här debatten.
            </seg>
          </u>
          <u>
            <seg>
              Jag tycker också att Lars Beckman ska ha respekt för att det
              finns 1 100 förorenade områden som har lika stora risker för hälsa
              och miljö som det område med gifttunnor som Lars Beckman har upptäckt.
            </seg>
          </u>
          <u>
            <seg>
              Jag tycker att det är ansvarslöst av en moderat riksdagsledamot
              att stå här och låtsas som att Miljöpartiet inte har något engagemang.
              Jag tror att vem som helst som ser den här debatten kan gå in
              och se att Miljöpartiet har engagerat sig för havsmiljön, arrangerat
              globala miljökonferenser och satsat mer resurser och åtgärder
              för havsmiljön än någon tidigare regering. Det visar på vilken
              nivå Lars Beckman väljer att lägga den här debatten. Jag tycker
              att det är ganska sorgligt, fru talman.
            </seg>
          </u>
          <u>
            <seg>
              Jag tycker också att vi kan konstatera att med Moderaternas politik
              hade många färre av de 1 100 förorenade områdena kunnat åtgärdas
              efter ­ som Moderaterna konsekvent , i budget efter budget , har
              dragit ned på saneringsanslagen. Lars Beckman har att faktiskt
              ta ansvar för den politik som Moderaterna bedriver, det vill säga
              att det blir mindre miljöarbete med Moderaternas politik. Det
              blir färre sanerade områden. Det blir fler gifttunnor som ligger
              kvar och läcker om Moderaterna får bestämma, och det tycker jag
              att de som lyssnar på den här debatten har skäl att tänka på.
            </seg>
          </u>
          <u>
            <seg>
              Miljöpartiet tar föroreningarna och miljöfrågorna på det allvar
              som de förtjänar. Det gör att vi lägger mer resurser på det, och
              nu har vi möjlighet att åtgärda saneringen. Men vi tycker också
              att det är en viktig princip att den som förorenar ska bära det
              ekonomiska ansvaret för föroreningarna. Och vi tycker att experterna,
              det vill säga våra myndigheter, ska avgöra var vi ska göra insatserna
              först – inte ledamöter i Sveriges riksdag.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellationerna 2020/21:494 och 495 om arbetet
            med att skydda skog
          </note>
          <note>
            Anf. 8 Miljö- och klimatminister PER BOLUND (MP):
          </note>
          <u>
            <seg>
              Fru talman! Alexandra Anstrell har frågat mig hur jag avser att
              stärka den privata äganderätten till skogen och på vilka mätningar
              jag baserar mina uttalanden om att Sverige måste dubblera mängden
              skyddad skog. Hon har också frågat mig om arbetet med att skydda
              skog i Jämtland, om ersättning till kommuner för förlorade skatteintäkter,
              när skogsägarna kan vänta sig mer kommunikation från länsstyrelsen
              och om jag avser att tillsätta en nationell samordnare för att
              bidra till en mer konstruktiv och resultatinriktad dialog mellan
              skogens intressenter.
            </seg>
          </u>
          <u>
            <seg>
              Inledningsvis vill jag framhålla att skydd av värdefulla naturområden
              är en viktig del i uppfyllandet av flera av Sveriges miljömål
              , tillsammans med skogsägares frivilliga avsättningar och miljöhänsyn
              i skogsbruket. Det är min och regeringens tydliga ambition att
              skyddsvärda skogar inte ska avverkas utan bevaras, antingen genom
              formellt skydd eller genom frivilliga avsättningar, samt att miljöhänsynen
              i skogsbruket ska öka. Skogspolitiken bygger på två jämställda
              mål: miljömålet och produktionsmålet. Det är möjligt och önskvärt
              att utveckla bägge dessa delar.
            </seg>
          </u>
          <note>
            Enligt SCB:s officiella statistik om skogsmark är 6 procent av
            den produktiva skogsmarken formellt skyddad, 5 procent uppskattas
            vara frivilliga avsättningar och 2 procent skattas som hänsynsytor.
            Improduktiv skogsmark som inte överlappar formellt skydd omfattar
            11 procent av Sveriges totala skogsmark.
          </note>
          <u>
            <seg>
              Naturvårdsverket, Skogsstyrelsen och länsstyrelserna är ansvariga
              myndig ­ heter för att formellt skydda skog, och inventering av
              höga natur ­ värden är en viktig del i det arbetet. När det gäller
              inrättande av natur ­ reservat vill jag understryka att det är
              en grundläggande princip att över ­ enskommelser med markägare
              sker på frivillig väg. Det är angeläget att myndigheterna anstränger
              sig för att ha en god dialog med markägare så att processen vid
              skydd av natur blir så bra som möjligt.
            </seg>
          </u>
          <note>
            Markägare har rätt till ersättning exempelvis när en myndighet
            beslut ar om ett naturreservat eller bildar ett biotopskyddsområde
            och pågående markanvändning avsevärt försvåras. E rsättning en
            för intrång i pågående markanvändning motsvara r minskningen av
            marknads ­ värdet på marken plus ytterligare 25 procent. Ä garen
            kan också välja att sälja marken till marknadsvärdet.
          </note>
          <u>
            <seg>
              Regeringen arbetar med att genomföra den sakpolitiska överenskommelse
              som träffades i januari 2019 mellan Socialdemokraterna, Miljöpartiet,
              Centerpartiet och Liberalerna, det så kallade januariavtalet.
              Som en del i arbetet beslutade regeringen att tillsätta en utredning
              som fick uppdraget att undersöka möjligheterna och föreslå åtgärder
              för stärkt äganderätt till skog, nya flexibla skydds- och ersättningsformer
              vid skydd av skogsmark samt hur internationella åtaganden om biologisk
              mångfald ska kunna förenas med en växande cirkulär bioekonomi.
            </seg>
          </u>
          <u>
            <seg>
              Utredningens betänkande Stärkt äganderätt, flexibla skyddsformer
              och naturvård i skogen (SOU 2020:73) lämnades till mig den 30
              november 2020 och har nyligen skickats ut på remiss. Då detta
              förslag bereds av Regeringskansliet vill jag inte föregå beredningsprocessen.
            </seg>
          </u>
          <note>
            Anf. 9 ALEXANDRA ANSTRELL (M):
          </note>
          <u>
            <seg>
              Fru talman! I Skogsutredningens betänkande finns förslag om att
              skyd ­ da ett 100 mil långt skogsbälte utmed fjällkedjan. Detta
              har ministern förklarat sig stå helt bakom. Det som däremot inte
              finns med i Skogsutredningen är någon bas, någon generell mätningsregel
              för hur man räknar ut andelen skyddad skog jämfört med andelen
              i andra länder.
            </seg>
          </u>
          <u>
            <seg>
              Nu har regeringen gett Naturvårdsverket i uppdrag att redovisa
              vilka typer av skyddsformer för värdefull natur som rapporteras
              och jämföra detta med andra länder, vilket uppskattas. Men hade
              det inte varit fiffigt att veta hur man skulle mäta innan Skogsutredningen
              inleddes? Nu har vi alltså en skogsutredning som är rapporterad
              och ute på remiss, som varken har golv eller tak.
            </seg>
          </u>
          <u>
            <seg>
              För mig är det en gåta hur man helt tvärsäkert kan vilja skydda
              mer skog utan att veta beräkningsmodellen. Man vet varken basen
              eller det slutgiltiga målet utan vill bara skydda för skyddandets
              skull. Det går inte – då kommer vi aldrig att nå våra klimatmål
              , eftersom skogen behövs för att göra en omställning till fossilfritt.
            </seg>
          </u>
          <u>
            <seg>
              Det är också en gåta för mig att Skogsutredningen framhåller
              att mer skog ska skyddas och föreslår att skog ska skyddas med
              hänvisning till att det är sammanhängande ekosystem, när det i
              verkligheten i många fall redan finns ett rutnät av skogsbilvägar
              och annat.
            </seg>
          </u>
          <u>
            <seg>
              Det är också en gåta för mig när ministern säger att avsättningar
              ska vara frivilliga, när Skogsutredningen säger: ”Det enda realistiska
              sättet att genomföra en reform av denna storleksordning, med så
              många markägare (cirka 7 300 enskilt ägda fastigheter) är på ett
              samlat och planerat sätt.” Vad är det då som kommer att gälla?
            </seg>
          </u>
          <u>
            <seg>
              Fru talman! Vi talar alltså om 7 300 enskilt ägda fastigheter,
              som inte är statens utan faktiskt ägs och brukas av någon. Här
              vill alltså Miljöpartiet och Per Bolund strunta i att någon äger
              och brukar skogsmark, som kanske har brukats av familjer i flera
              hundra år, och nu skydda den på helt oklara grunder. Eller kan
              statsrådet lova dessa 7 300 personer att detta bara kommer att
              ske med frivillighet?
            </seg>
          </u>
          <u>
            <seg>
              I januariavtalet finns ”Värna och stärk den privata äganderätten
              till skogen” med som punkt nummer 26, och jag har utifrån detta
              ställt en ganska direkt fråga till minister Bolund: Hur avser
              ministern att arbeta för att stärka den privata äganderätten till
              skogen? Men jag får faktiskt inga svar, fru talman.
            </seg>
          </u>
          <u>
            <seg>
              Jag har också frågat miljö- och klimatministern på vilka mätningar
              han baserar sina uttalanden om att Sverige måste dubblera mängden
              skyddad skog? Här får jag ett svar. Det hänvisas till statistik
              från SCB som framkom efter det att Riksrevisionen redan 2018 i
              en rapport observerat att vi inte vet hur vi ska räkna ut andelen
              skyddad skog. De skriver då: ”För att möjliggöra en transparent
              och jämförbar uppföljning och rapportering av målen till riksdagen
              behövs en ökad samsyn kring vilka arealer som ska tillgodoräknas
              formellt skydd respektive frivilliga avsättningar och en ökad
              samordning av statistik.”
            </seg>
          </u>
          <u>
            <seg>
              Den statistik Bolund hänvisar till kom i rapporten om statistik
              om formellt skyddad skogsmark och så vidare . Men, fru talman,
              även den landar i följande: ”statistiken [ger] i dag inget fullständigt
              svar på hur vi ligger till i förhållande till nationella eller
              internationella miljömål. Där krävs politiska beslut om ett nytt
              uppdrag att analysera hur statistiken ska värderas.”
            </seg>
          </u>
          <u>
            <seg>
              Vi kan alltså se att vi fortfarande gör väldigt olika i olika
              länder. Skulle det inte vara bra med en större samsyn och en mer
              generell mätning? Annars blir ju inte mätningarna jämförbara.
            </seg>
          </u>
          <note>
            Anf. 10 Miljö- och klimatminister PER BOLUND (MP):
          </note>
          <u>
            <seg>
              Fru talman! Det är lite märkligt att från talarstolen höra att
              vi på något sätt skulle strunta i äganderätten. Äganderätten är
              en grundlagsskyddad rättighet i Sverige. Det finns inte något
              parti i Sverige som jag känner till som ifrågasätter detta.
            </seg>
          </u>
          <u>
            <seg>
              Självklart bygger vårt arbete för att skydda värdefull skog också
              på att vi ska respektera människors äganderätt och arbeta tillsammans
              med skogsägare. Detta sker också i de allra flesta fall, vilket
              jag välkomnar.
            </seg>
          </u>
          <u>
            <seg>
              Jag tycker att Moderaterna lite grann målar upp en konflikt som
              inte behöver finnas. Vi vet att i de allra flesta fall där mark
              avsätts för att skydda värdefull natur sker detta i gott samförstånd
              mellan myndigheter och markägare, och alla parter är i slutändan
              nöjda. Det är såklart på det sättet vi eftersträvar att detta
              ska ske, både nu och i framtiden.
            </seg>
          </u>
          <u>
            <seg>
              Jag oroas lite grann över Alexandra Anstrells ingång i debatten.
              Hon beskriver det som en ”gåta” att vi ska skydda mer mark och
              förstår inte anledningen, och hon hävdar att vi ska skydda för
              skyddandets skull. Då har man, tråkigt nog, inte följt med i den
              debatt som har pågått och uppenbart inte heller satt sig i den
              kunskap vi har om att vi är inne i en artutrotning på global nivå,
              där fler och fler arter är hotade och riskerar att försvinna från
              jordens yta. En art som är utrotad försvinner för gott; den kommer
              aldrig tillbaka. Har vi förlorat biologisk mångfald vet vi att
              den är förlorad för all framtid.
            </seg>
          </u>
          <u>
            <seg>
              Detta gör att vi alla, varenda människa på den här planeten,
              har ett enormt stort ansvar att göra vad vi kan för att stoppa
              denna utveckling – att vända den utveckling som innebär att fler
              och fler arter som vi delar planeten med är hotade och riskerar
              att försvinna.
            </seg>
          </u>
          <u>
            <seg>
              Vi vet att en stor del av våra arter här i Sverige tyvärr är
              hotade; det visar också rödlistorna. Till exempel finns 1 000
              skogslevande arter på våra rödlistor och är därmed hotade i olika
              grad. Tyvärr ser vi också att antalet ökar. Det är fler arter
              i skogen som är hotade nu än för några år sedan.
            </seg>
          </u>
          <u>
            <seg>
              Detta gör att vi har ett ansvar att agera. Vi behöver möta utvecklingen.
              Att inte göra någonting utan låtsas som att biologisk mångfald
              inte har en avgörande betydelse för mänskligheten är, tycker jag,
              en ståndpunkt i denna debatt som är svår att acceptera och, ärligt
              talat, väldigt farlig.
            </seg>
          </u>
          <u>
            <seg>
              Vi vet genom den kunskap vi har byggt upp att mänskligheten för
              vår överlevnad är helt och hållet beroende av de ekosystem som
              finns på planeten. Det handlar om pollinering av den mat vi har
              på våra tallrikar och om hur vi ska få ren luft att andas och
              rent vatten att dricka. För mig är detta en grundläggande kunskap
              man måste ha när man går in i denna debatt. Vi har en enorm utmaning
              när det gäller den biologiska mångfalden, och den utmaningen har
              vi ett ansvar att möta.
            </seg>
          </u>
          <u>
            <seg>
              Därför är jag också stolt över att Miljöpartiet konsekvent, hela
              tiden, har arbetat för att avsätta mer pengar för att skydda värdefull
              natur och se till att vi prioriterar det området i svenskt miljöarbete.
              Detta ger också resultat. Vi har sedan 2014 inrättat eller utvidgat
              över 1 000 naturreservat, just för att skydda de allra mest värdefulla
              naturområdena och därmed också de arter som finns i dessa områden.
            </seg>
          </u>
          <u>
            <seg>
              Men vi är inte färdiga; vi behöver göra ännu mer. Detta är också
              tydligt när vi tittar på de internationella åtaganden som Sverige
              har skrivit under och ser att vi inte når upp till dem. Vi behöver
              alltså öka kunskapen om naturens värden och om det hot som nu
              ligger över den biologiska mångfalden – hur många arter som faktiskt
              riskerar att försvinna från vår planet och vårt land.
            </seg>
          </u>
          <u>
            <seg>
              Vi har också ett ansvar som land att se till att vi gör det som
              krävs för att stoppa utvecklingen och få en ökad biologisk mångfald.
              Detta ingår också som en del i Skogsutredningen. Nu avvaktar vi
              att remisser ska kom ­ ma in för att vi ska kunna ta arbetet vidare.
            </seg>
          </u>
          <note>
            Anf. 11 ALEXANDRA ANSTRELL (M):
          </note>
          <u>
            <seg>
              Fru talman! Miljöpartiet har kanske det bästa namnet för miljön,
              men Moderaterna har den bästa politiken.
            </seg>
          </u>
          <u>
            <seg>
              Jag kan dessvärre inte tacka för svaren, fru talman, för jag
              får inte de svar jag efterfrågar. Jag får inga svar på frågan
              om skydd av skog i Jämt ­ land. Inte heller får jag några svar
              om hur kommuner där skogsbruket ska läggas ned ska kompenseras
              för uteblivna skatteintäkter och sysselsättningsmöjligheter och
              inte heller om när oroliga skogsägare kan förvänta sig någon form
              av kommunikation eller dialog.
            </seg>
          </u>
          <u>
            <seg>
              Ministern säger att skyddet ska ske på frivillig väg. Samtidigt
              föreslår regeringens utredning motsatsen när det gäller fjällnära
              skog. Jag förstår inte hur detta hänger ihop.
            </seg>
          </u>
          <u>
            <seg>
              I Jämtland har det genomförts en inventering av så kallade kalkbarrskogar.
              Man har funnit att det i dessa kalkrika skogar finns en rik och
              intressant flora med många skyddsvärda marksvampar och kärlväxter.
              Ett stort antal potentiellt intressanta områden identifieras utifrån
              geologiskt kartmaterial och tolkning av flygfoton samt en hel
              del fältbesök sommar och höst 2018 och 2019. Totalt besöktes cirka
              10 700 hektar fördelat på 1 750 inventeringsområden.
            </seg>
          </u>
          <u>
            <seg>
              Inventeringen har skett utan kontakter med berörda markägare.
              Den dialog som minister Bolund pratar om finns alltså inte. Med
              tanke på de miljonbelopp som man har lagt på inventering kanske
              ett visst belopp hade kunnat läggas på kommunikation och på att
              skicka ut information till berörda markägare innan fältinventeringarna
              genomfördes. Kanske hade det varit med bättre information under
              hela genomförandet av ett sådant här projekt. Då kanske vi hade
              fått höra färre arga röster.
            </seg>
          </u>
          <u>
            <seg>
              Det finns frågor om vad som egentligen gäller. Är den information
              som markägare redan har fått vid de första mötena bara information
              om vad som sker, eller är dessa inventerade områden snart eller
              redan nu belagda med avverkningsrestriktioner? Det borde vara
              tydligt hur stor andel av de objekt som är identifierade som bedöms
              komma att påverkas av avverkningsrestriktioner.
            </seg>
          </u>
          <u>
            <seg>
              Avslutningsvis finns det många frågor om detta med ersättning.
              Precis som minister Bolund sa är äganderätten befäst i jordabalken.
              Då vill naturligtvis skogsägarna veta hur möjligheten till ersättning
              ser ut och när man som skogsägare kan vänta sig att få en eventuell
              ersättning.
            </seg>
          </u>
          <u>
            <seg>
              Är det ministerns avsikt att arbetet med att skydda skog ska
              gå till på det sätt man har gjort i Jämtland? Är det detta minister
              Bolund menar med att man har gott samförstånd , d et vill säga
              att det sker helt utan kommunikation ?
            </seg>
          </u>
          <u>
            <seg>
              I det specifika fallet som gäller Jämtland, när tror ministern
              att skogsägare med kalkbarrika skogar kan vänta sig mer kommunikation
              och information från regeringens förlängda arm, länsstyrelsen?
            </seg>
          </u>
          <u>
            <seg>
              Jag har också ställt ministern frågan: Om större delen av skogen
              i Åre, Krokoms och Strömsunds kommuner blir skyddad, hur avser
              ministern då att ersätta dessa kommuner för bristande skatteintäkter
              från dem som tidigare arbetat med skogen i de kommunerna? Jag
              lyssnar och lyssnar, man jag hör faktiskt inga svar på den frågan.
            </seg>
          </u>
          <u>
            <seg>
              Fru talman! Ett av förslagen i Skogsutredningens betänkande är
              att regeringen ska tillsätta en nationell samordnare, som ska
              skapa dialog i stället för strid mellan skogens intressenter.
              Detta har jag frågat minister Bolund om, men jag får inget svar
              på det heller. Ska ja g tolka det som att ministern struntar i
              det?
            </seg>
          </u>
          <u>
            <seg>
              Om man ska skydda mer skog behöver man ha en dialog. Det goda
              samförstånd som minister Bolund pratar om finns ju i realiteten
              inte. När kommer det?
            </seg>
          </u>
          <note>
            Anf. 12 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag välkomnar Alexandra Anstrells frågor och engagemanget
              i den här debatten. Samtidigt förväntar jag mig att Alexandra
              Anstrell har respekt för hur frågor hanteras i svensk demokrati.
              Det vill säga att vi väcker en fråga, tillsätter en utredning
              och låter den komma med ett förslag, sedan skickar vi det på remiss
              och inväntar vad remissinstanserna svarar. Vi tar sedan hand om
              remissvaren och bereder det hela, för att sedan kunna gå fram
              med politiska förslag. Nu är vi mitt inne i den processen. Då
              hoppas jag att Alexandra Anstrell har förståelse för att det kan
              finnas en vits med att vänta tills remissinstanserna kommer in
              med sina synpunkter på Skogsutredningens förslag.
            </seg>
          </u>
          <u>
            <seg>
              Det gäller till exempel förslaget om att ha en institution, en
              samordningsman, som ska samordna mellan olika intressen i skogspolitiken.
              Det är ju ett förslag som finns med i Skogsutredningens betänkande
              och som nu också ligger ute på remiss, och vi väntar på att få
              in respons på det.
            </seg>
          </u>
          <u>
            <seg>
              Samtidigt tycker jag att det är viktigt att vi noterar att det
              finns många olika värden i skogarna som vi behöver väga mot varandra.
              Som jag sa i mitt svar på interpellationen har vi dubbla mål.
              Vi har dels ett miljömål, dels ett produktionsmål, och de är jämställda
              i svensk politik.
            </seg>
          </u>
          <u>
            <seg>
              Tittar vi på miljömålet kan vi konstatera att det fortfarande
              finns väldigt stora utmaningar kvar. Vi är inte på väg att nå
              det nationella miljömål om levande skogar som Sveriges riksdag
              har ställt sig bakom. Vi gör faktiskt inte de insatser som krävs
              för att det målet ska kunna uppnås och för att vi ska få en bra
              situation när det gäller biologisk mångfald i Sverige. Utvecklingen
              går åt fel håll.
            </seg>
          </u>
          <u>
            <seg>
              Detta har vi också ett ansvar att möta , men jag hör inga kommentarer
              från Alexandra Anstrell och Moderaterna om hur vi ska möta den
              utveck ­ lingen. Tvärtom har vi sett att Moderaterna gör precis
              motsatsen när de utformar sin ekonomiska politik. Det vill säga
              att man gör kraftiga nedskärningar på de pengar som avsätts för
              att just skydda värdefull natur.
            </seg>
          </u>
          <u>
            <seg>
              Jag delar inte Alexandra Anstrells beskrivning av hur skogsskydd
              går till i Sverige. Jag följer utvecklingen och arbetet, och jag
              ser att i de allra flesta fall sker det just i samförstånd och
              i god dialog mellan markägare och myndigheter. Genom att vi också
              avsätter resurser i budgeten, så att det finns pengar som våra
              myndigheter kan använda för att formellt skydda skog och ersätta
              markägare, finns det just möjligheter att hitta detta samförstånd.
            </seg>
          </u>
          <u>
            <seg>
              Men när Moderaterna i budget efter budget gör enormt kraftiga
              ned ­ skärningar i de pengar som finns anslagna för skydd av värdefull
              natur försvårar man det arbetet. Då gör man det mycket svårare
              att hitta samför ­ stånd. Det är något som oroar mig. Jag vill
              gärna höra Alexandra Anstrell förklara hur man ska kunna kombinera
              mindre resurser för att er ­ sätta markägare med att ha en god
              dialog och se till att den värdefulla skogen faktiskt skyddas.
            </seg>
          </u>
          <u>
            <seg>
              Jag delar Alexandra Anstrells syn att kommunikation är viktigt.
              Det är också något som jag vet att våra myndigheter tar på väldigt
              stort allvar. Det finns gott om information om hur skydd av värdefull
              natur sker i Sverige. Det finns en strategi om hur man just prioriterar,
              vilka områden som prioriteras och hur man formellt går till väga
              med att skydda mark. Det finns också stora möjligheter för markägare
              att själva vara aktiva och till exempel frivilligt avsätta markområden,
              vilket ju också sker, mycket på grund av att man har certifieringar
              som också ställer krav på att man ska avsätta mark. Man har också
              möjlighet att själv anmäla mark till myndigheterna om man menar
              att den har särskilt stora värden. Då kan man inleda en dialog
              med myndigheten för att se hur den kan skyddas och hur man som
              markägare kan få ersättning.
            </seg>
          </u>
          <u>
            <seg>
              Jag tycker att det är fantastiskt att se vilket enormt ansvar
              som många skogsägare också tar för att värna miljövärdena i sina
              skogsområden. Det är något som jag gärna vill fortsätta att samverka
              med Sveriges skogsägare om.
            </seg>
          </u>
          <note>
            Anf. 13 ALEXANDRA ANSTRELL (M):
          </note>
          <u>
            <seg>
              Fru talman! I Haninge, där jag bor, har vi en nationalpark, 21
              natur ­ reservat och flera andra skyddade områden, som biotopskyddsområden
              och naturminnen. Vilken skog är det ministern vill skydda när
              det är dubbelt så mycket som ska skyddas, och det på frivillig
              basis?
            </seg>
          </u>
          <u>
            <seg>
              Rapport efter rapport efterfrågar bättre statistik. Huvuddelen
              av den natur som länderna i EU redovisar som skyddad är under
              landskapsskydd, som tillåter jord- och skogsbruk, men i Sverige
              redovisar man främst skyddsformer där jord- och skogsbruk är förbjudna.
            </seg>
          </u>
          <u>
            <seg>
              Beslutet om Aichimål nummer 11 från CBD-mötet i Nagoya innebär
              att världens länder ska bevara 17 procent av land- och sötvattensarealen.
              Målet lämnar stor flexibilitet i fråga om vad som kan inkluderas
              i den bevarade naturen.
            </seg>
          </u>
          <u>
            <seg>
              I Sverige har LRF kommit med en rapport som heter Svenskt naturskydd
              ur ett internationellt perspektiv . Där bedömer man att Sverige
              skyddar 22,2 procent, enligt regeringens definitioner, exklusive
              strandskydd. Detta överstiger Nagoyamålet på 17 procent och det
              nationella målet på 20 procent. Men ändå säger ministern att vi
              ska skydda dubbelt så mycket skog.
            </seg>
          </u>
          <u>
            <seg>
              Vilken skog är det då vi ska skydda? På vilka mätningar baserar
              man det? Ministern hänvisar till en mätning som i sig avslutas
              med att det behövs bättre statistik. Varför fanns inte uppdraget
              i Skogsutredningen om att först landa i frågan hur vi mäter andelen
              skyddad skog som är jämförbar internationellt innan det lades
              fram att man skulle skydda mer skog? Eller har det hela tiden
              varit ministerns och Miljöpartiets baktanke att så länge ingen
              riktigt vet hur vi ska mäta ska vi skynda oss att skydda mer –
              inte för att det behövs mer biologisk eller genetisk mångfald
              just där utan för skyddandets skull?
            </seg>
          </u>
          <u>
            <seg>
              Jag håller med minister Bolund om att miljön måste hanteras rätt,
              men jag tror att vi har väldigt olika vägar fram. J ag tar mitt
              ansvar. Frågan är om minister Bolund är beredd att ta sitt ansvar.
            </seg>
          </u>
          <note>
            Anf. 14 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag tycker att det är bra att vi har haft den här
              debatten. Jag tackar Alexandra Anstrell för hennes interpellation.
              Jag tycker också att den har belyst hur viktigt det är att vi
              har en bred syn på skogspolitiken och att det är många angelägna
              målsättningar som måste samsas. Vi måste hitta vägar för att de
              alla ska kunna uppfyllas.
            </seg>
          </u>
          <u>
            <seg>
              Från Miljöpartiets och regeringens sida vill vi se ett brukande
              av svensk skog. Vi tycker att skogen har ett stort värde när det
              gäller att till exempel kunna ersätta fossila bränslen och fossila
              produkter och därmed också göra en stor klimatnytta. Vi vet att
              skogen också är en viktig sänka för koldioxid liksom för att vi
              ska kunna ta upp koldioxid och minska vår klimatpåverkan.
            </seg>
          </u>
          <u>
            <seg>
              Men vi har också en väldigt stor utmaning när det gäller den
              biologiska mångfalden. Vi har en enormt stor utmaning när det
              gäller de djur- och växtarter som vi delar den här planeten och
              vår natur med.
            </seg>
          </u>
          <u>
            <seg>
              Vi är tyvärr på väg åt fel håll. Vi har en utarmning av den biologiska
              mångfalden, som ju är grunden för vår egen existens och för att
              vi som människor ska må bra och kunna få det vi behöver. Det är
              något som jag hoppas att Alexandra Anstrell också tar på allvar,
              för det måste vi ta på allvar.
            </seg>
          </u>
          <u>
            <seg>
              Det är ju fantastiskt att se hur svenska folket nu har varit
              ute i naturen och upplevt värdet av friluftsliv, att kunna andas
              frisk luft och njuta av den svenska naturen. Där märker vi också
              ett stort engagemang från svenska folket när det gäller att skydda
              de enormt värdefulla områden som vi har. En kraftig majoritet
              av svenska folket tycker att det är viktigt att skydda värdefull
              natur, att avsätta resurser till det och att prioritera just arbetet
              för att värna djur- och växtarter som vi delar den här planeten
              med.
            </seg>
          </u>
          <u>
            <seg>
              Jag kan bara beklaga att Moderaterna gör en annan prioritering.
              I sin ekonomiska politik väljer man att varje gång man har chansen
              dra ned på pengarna för att skydda värdefull natur. Det är inte
              sättet att lösa de konflikter som ibland finns på skogsområdet.
              Där måste vi faktiskt avsätta mer resurser för att värna de naturområden
              som är mest värdefulla.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:475 om slutförvaret i Östhammar
          </note>
          <note>
            Anf. 15 Miljö- och klimatminister PER BOLUND (MP):
          </note>
          <u>
            <seg>
              Fru talman! Jessika Roswall har frågat mig dels vilka skäl jag
              anser att regeringen har för att skjuta upp regeringsbeslutet
              på obestämd tid , dels – om regeringen väljer att inte fatta beslut
              i närtid – om jag och regeringen har någon annan plan för slutförvar
              av kärnbränslet då mellanlagret snart är fullt.
            </seg>
          </u>
          <u>
            <seg>
              Jag vill börja med att upprepa vad som sagts i tidigare fråge-
              och interpellationssvar angående ansökan om slutförvar för använt
              kärnbränsle.
            </seg>
          </u>
          <note>
            Den ansökan som Svensk Kärnbränslehantering AB , SKB , har lämnat
            om tillstånd för uppförande, innehav och drift av en kärnteknisk
            anlägg ­ ning för slutförvaring av använt kärnbränsle och kärnavfall
            avser ett sam ­ manhängande system. Systemet omfattar tre delar
            : en kapacitetsutbyggnad av det centrala mellanlagret för använt
            kärnbränsle , Clab, en anläggning för inkapsling av det använda
            kärnbränslet inför slutförvaring, inkaps ­ lings ­ anläggningen
            , Clink, och själva slutförvaret.
          </note>
          <u>
            <seg>
              Detta sammanhängande system är en stor och komplex fråga . Ansökan
              är ett av de största miljöärende na i Sverige någonsin och ett
              stort infrastrukturprojekt. Regeringens uppgift är att pröva ansökan
              i dess helhet .
            </seg>
          </u>
          <note>
            En fråga som har uppkommit i regeringens granskning av ansökan
            är huruvida den komplettering som SKB gav in med anledning av
            domstolens yttrande till regeringen avseende bland annat kopparkapselns
            skyddsförmåga kräver ett kompletterande samråd med andra länder
            enligt miljö ­ balken, ett s å kallat Esbosamråd. Naturvårdsverket,
            som är den myndighet som ansvarar för att samråd med andra länder
            genomförs i enlighet med miljöbalken och den så kallade Esbokonventionen,
            ombads därför att informera Regeringskansliet om huruvida komplettering
            en föranleder ett samråd enligt 6 kap. 33 § miljöbalken. Naturvårdsverket
            s svar inkom den 12 februari. Myndigheten meddelar i svaret att
            myndigheten avser att hålla samråd angående inkommen komplettering
            med Polen och Tyskland.
          </note>
          <note>
            S trålsäkerhetsmyndigheten har nyligen publicerat sin analys
            av SKB:s rapport om den forskning som går under namnet l ong-term
            test of buffer materials , de så kallade LOT -försöken . Regeringen
            kommer nu att ta del av Strålsäkerhetsmyndighetens granskning
            .
          </note>
          <u>
            <seg>
              Regeringens granskning av slutförvarsärendena pågår alltså fortfarande.
              Ärendena enligt båda lagstiftningarna hanteras samlat i Regeringskansliet.
              Jag vill inte föregripa regeringens beslut och kan inte heller
              bedöma när ärendet kommer att avgöras , men a rbetet är prioriterat
              .
            </seg>
          </u>
          <note>
            Anf. 16 JESSIKA ROSWALL (M):
          </note>
          <u>
            <seg>
              Fru talman! Tack, miljöministern, för svaret!
            </seg>
          </u>
          <u>
            <seg>
              Man skulle kunna inleda en sådan här debatt om själva ansökan
              med den metod som SKB valt, för det är av stor betydelse i sakfrågan.
              Men som alla här vet är det inte första gången slutförvaret debatteras.
              Frågan är heller inte ny för regeringen. Ansökan gjordes 2011
              och har legat på regeringens bord sedan 2018, men som ministern
              vet är frågan äldre än så. Min poäng är att det inte spelar någon
              roll att vi har en ny miljöminister på plats, även om det kanske
              är första gången miljöministern debatterar frågan i en interpellationsdebatt.
            </seg>
          </u>
          <u>
            <seg>
              Anledningen till att jag ställer denna interpellation nu är att
              de uttalanden som ministern gjort i medierna ett antal gånger
              visar att regeringen helt saknar en tidsplan och dessutom ger
              otydliga besked huruvida man tänker fatta ett beslut. Nu hörde
              jag att ministern sa att det är prioriterat, vilket är bra, men
              de uttalanden jag hört oroar mig på riktigt.
            </seg>
          </u>
          <u>
            <seg>
              Jag ska inte gå in på metoden, men låt mig ändå konstatera att
              den är utredd, vetenskapligt prövad på längden och tvären, inte
              bara av SKB utan av Strålsäkerhetsmyndigheten, SSM, och av internationella
              grupper.
            </seg>
          </u>
          <u>
            <seg>
              Mark- och miljödomstolen har prövat, SKB har kompletterat, riksdagen
              har fattat ett beslut om förtydligande vad gäller ansvaret efter
              förslutning och SSM har granskat SKB:s LOT-försök, som Per Bolund
              lyfte upp och som hans företrädare har lyft upp i olika sammanhang.
              De är klara, och de är också utredda, inte bara på längden och
              tvären utan också med stor transparens, där flera miljöorganisationer
              har haft insyn i testerna. SSM har återigen fattat ett beslut
              där ansökan tillstyrks. Esbosamråd pågår, och det beräknas vara
              klart om ett par månader.
            </seg>
          </u>
          <u>
            <seg>
              Jag tolkar svaret som att när Esbosamrådet är klart och vi har
              resultatet från LOT-försöken är man redo att gå till beslut. Men
              vad är det som gör att ministern gör dessa uttalanden? Vad är
              det man väntar på för att kunna fatta ett beslut?
            </seg>
          </u>
          <u>
            <seg>
              Frågan är större än ett slutförvar i Östhammars kommun. Det handlar
              om mellanlager i Oskarshamn, Clab, som vi vet kommer att bli fullt.
              Det är ingen nyhet, utan det har varit känt länge. Det handlar,
              som ministern sa, om en helhet, absolut! Men det krävs att regeringen
              fattar beslut före sommaren.
            </seg>
          </u>
          <u>
            <seg>
              Fru talman! På valdagen 2018 slog Per Bolund på stora trumman
              och förmedlade att Miljöpartiet minsann är partiet som tänker
              på framtiden och på kommande generationer, partiet som förlitar
              sig på forskning och som faktiskt vågar stå upp för miljö och
              klimat, även när det blåser. Ett uttalande som hörts många gånger
              från Miljöpartiet, särskilt från Per Bolund, är att vi ska värna
              om vårt miljöansvar och inte skyffla över det på framtida generationer.
              Jag tror inte att Per Bolund tycker att han blev felciterad nu.
            </seg>
          </u>
          <u>
            <seg>
              Men som bekant talar handlingar faktiskt högre än ord, och jag
              tycker inte att miljöministern lever upp till sina ord vad gäller
              slutförvaret. Miljö ­ ministern verkar inte vilja fastställa en
              tidsplan, och han tar inte ansvar när det gäller att inte skyffla
              över frågan på kommande generationer. För mig är det självklart
              att den generation som dragit nytta av kärnkraften också ska ta
              ansvaret. De tekniska lösningarna finns och är vetenskapligt undersökta
              – omfattande undersökta, med en sträng riskanalys som enligt SSM
              gör att man med betydande marginal anser att man kan tillstyrka
              ansökan.
            </seg>
          </u>
          <u>
            <seg>
              Så, fru talman, min fråga till miljöministern, som många andra
              också ställt, blir återigen: När kommer regeringen att fatta sitt
              beslut, och vad är det regeringen väntar på?
            </seg>
          </u>
          <note>
            Anf. 17 ALEXANDRA ANSTRELL (M):
          </note>
          <u>
            <seg>
              Fru talman! Med beskedet i oktober från Östhammars kommun finns
              nu alla underlag på plats för att kunna ta ett regeringsbeslut
              gällande slutförvar i Forsmark och utbyggd mellanlagring i Oskarshamn.
            </seg>
          </u>
          <u>
            <seg>
              Den långsiktiga säkerheten är dock den grundläggande frågan.
              Nu har alla expertenheter uttalat sig, och ändå kommer regeringen
              inte till skott. Är det något som någon expertmyndighet eller
              domstol har missat?
            </seg>
          </u>
          <u>
            <seg>
              Detta är såklart en stor och komplex fråga. Det är ett av de
              största miljöärendena – förmodligen det största – i Sverige någonsin
              och ett stort infrastrukturprojekt. Ett positivt beslut skulle
              alltså bli startskottet för ett av Sveriges största och viktigaste
              miljöskyddsprojekt och sätta igång investeringar på ungefär 19
              miljarder kronor, som genererar cirka 1 500 arbetstillfällen.
              Det är ganska många arbetstillfällen, speciellt i glesbygd och
              spe ­ ciellt nu, mitt i en coronapandemi då många skulle behöva
              en nystart. Hela Sverige behöver en nystart.
            </seg>
          </u>
          <u>
            <seg>
              Varje år som går innan beslut tas om att sätta igång kostar SKB
              800 miljoner kronor, enligt källor på SKB. Det är 2,2 miljoner
              kronor om dagen.
            </seg>
          </u>
          <u>
            <seg>
              Ministern hänvisar till Strålsäkerhetsmyndighetens granskning
              av LOT, men den är kopplad till SKB:s forskningsverksamhet och
              ingår inte i prövningen av slutförvaret.
            </seg>
          </u>
          <u>
            <seg>
              SKB:s forskningsprogram – FUD-programmet – har Strålsäkerhetsmyndigheten
              granskat och rekommenderat regeringen att godkänna, och regeringen
              godkände FUD 2019 så sent som i december 2020.
            </seg>
          </u>
          <u>
            <seg>
              Det är bra att minister Bolund ser frågan som prioriterad, men
              om man låter tiden gå utan att ge oss någon som helst tidsplan
              – hur prioriterad är den då? Jag undrar om det någon tidsplan,
              och hur är tempot i frågan?
            </seg>
          </u>
          <u>
            <seg>
              Vi vet inte och kan omöjligen veta hur världen ser ut om 100
              000 år. Vi kan bara göra något utifrån det vi tror är bäst och
              riktigt i dag.
            </seg>
          </u>
          <note>
            Anf. 18 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag tackar Jessika Roswall och Alexandra Anstrell
              för detta.
            </seg>
          </u>
          <u>
            <seg>
              Detta är en otroligt stor och viktig miljöfråga. Jag uppskattar
              att vi kan ha en diskussion om den.
            </seg>
          </u>
          <u>
            <seg>
              Som konstateras här i debatten är detta kanske det största miljöärende
              som någonsin har hanterats av en regering. Det förplik t ar också.
              Denna fråga är en stor och komplicerad miljöfråga. Det är en fråga
              som berör ett av de absolut mest farliga ämnen som människan känner
              till – högradioaktivt avfall. Vi har genom historien många gånger
              med ganska stor förskräckelse kunnat konstatera vad som händer
              om man inte tar hand om sådant material på ett bra sätt. Låt oss
              inte sätta oss i en situation där detta material riskerar att
              komma ut och påverka miljö och människors hälsa. Det är en situation
              som inte någon enskild människa förtjänar att hamna i.
            </seg>
          </u>
          <u>
            <seg>
              Det är också ett beslut som omfattar helt andra tidsramar än
              vi i politi ­ ken oftast befattar oss med. Vi är vana vid att
              hantera beslut som har effek ­ ter om en vecka, en månad och kanske
              under en mandatperiod. Ibland kan ­ ske det handlar om tio år
              eller till och med hundra år, till exempel när man pratar om infrastrukturplanering.
              Detta är ett beslut som omfattar en tids ­ period på åtminstone
              hundra tusen år. Det är en enorm tidsperiod, och vi har såklart
              ett ansvar för effekterna under hela denna tidsperiod. Vi kan
              alltså inte nöja oss med en lösning som fungerar i ett årtionde,
              ett århundra ­ de eller ett årtusende, utan vi måste kunna säkerställa
              att denna lösning faktiskt fungerar under hela denna enorma tidsperiod.
            </seg>
          </u>
          <u>
            <seg>
              Det är ett ansvar att göra denna prövning. Och det är regeringen
              som enligt den lagstiftning som vi har ska göra denna prövning.
              Denna prövning tänker vi också ta på det allvar som frågan förtjänar.
            </seg>
          </u>
          <u>
            <seg>
              Vi har haft en lång process, och den har vi alla kunnat följa.
              Det är inte ovanligt att vi får in ansökningar om tillstånd till
              regeringen som har haft långa processer och där man har gjort
              ett gediget arbete innan. Men det fråntar inte regeringen ansvaret
              att göra en gedigen prövning och att faktiskt väga alla frågor
              mot varandra. Det är också det som är regeringens ansvar när det
              gäller prövning enligt den lagstiftning som vi har. Reger ­ ingen
              kommer att ta denna fråga på det allvar som den förtjänar. Det
              gör vi också.
            </seg>
          </u>
          <u>
            <seg>
              Vi har också haft en situation där Mark- och miljööverdomstolen
              i sitt beslut inte godkände den ansökan som kom in, utan man konstaterade
              att det behövs ytterligare svar på en hel del helt avgörande frågor.
              Det är klart att denna typ av analyser och arbete också kräver
              både stora insatser och att vi låter det ta den tid som det tar
              för att få de svar som vi faktiskt behöver för att kunna garantera
              svenska folket det som de förtjänar, det vill säga att vi kan
              garantera att detta livsfarliga material kan hållas åtskilt från
              miljön och från människor under åtminstone hundra tusen år.
            </seg>
          </u>
          <u>
            <seg>
              Där har vi haft processer som har pågått. Vi har bland annat
              för en ganska kort tid sedan fått ytterligare kompletterande underlag
              från Strålsäkerhetsmyndigheten. Självklart tar regeringen nu till
              sig den information som kommer i dessa underlag, precis som vi
              tar till oss information från alla andra underlag. Men jag tycker
              inte heller att det är konstigt att vi också behöver lägga ned
              både tid och resurser på att analysera dessa förslag och också
              se om det finns ytterligare frågor som behöver besvaras.
            </seg>
          </u>
          <u>
            <seg>
              Jag tycker att det är oansvarigt att kräva, vilket man ibland
              hör i denna debatt, att vi ska fatta beslut från regeringen innan
              handläggningen är avslutad. Ibland kommer det krav på att vi ska
              fatta beslut innan vi ens har fått in underlag från ansvariga
              myndigheter. Jag hoppas att de debattörer som finns här i kammaren
              är beredda att avstå från den typen av hantering.
            </seg>
          </u>
          <note>
            Anf. 19 JESSIKA ROSWALL (M):
          </note>
          <u>
            <seg>
              Fru talman! Det som gjorde mig orolig när jag hade min lilla
              poäng med att vi har en ny miljöminister på plats var precis det
              som Per Bolund sa om att regeringen kommer att ta ansvar för denna
              process. Jag menar att utredningen har pågått rätt länge och har
              legat på regeringens bord. Det som gör mig orolig är när ministern
              använder dessa ord.
            </seg>
          </u>
          <u>
            <seg>
              Jag tror och förutsätter att vi ändå är överens om att vi har
              en lag som säger att de som driver kärnkraftverk är skyldiga att
              ta hand om avfallet – de är skyldiga att bekosta det – och till
              det har vi också SKB.
            </seg>
          </u>
          <u>
            <seg>
              Sedan har vi också lagar och regler om hur prövningen ska gå
              till. Jag menar att dessa utredningar är prövade på längden och
              på tvären, som jag sa i mitt första inlägg. Man kan känna sig
              lite tjatig.
            </seg>
          </u>
          <u>
            <seg>
              Jag bor i Uppsala län och har följt denna fråga ganska länge.
              Jag skulle ändå vilja få reda på tydligare vad det är för ytterligare
              kompletteringar eller annat som regeringen väntar på.
            </seg>
          </u>
          <u>
            <seg>
              SSM har som sagt gjort omfattande granskningar av ansökningarna
              och testerna. Man säger att de bekräftar och förstärker tidigare
              slutsatser att SKB på ett tillförlitligt och tillräckligt sätt
              har visat att plats och metod uppfyller de mycket högt ställda
              krav som ställs på slutförvars långsiktiga strålsäkerhet.
            </seg>
          </u>
          <u>
            <seg>
              Jag delar Per Bolunds uppfattning att detta inte är ett beslut
              vilket som helst, utan detta förpliktar. Det förtjänar en ordentlig
              utredning. Detta håller jag såklart med om. Men jag menar att
              vi också måste lita på vad myndigheterna säger och på de granskningar
              och tester som de har gjort. Det är, som sagt, ingenting som man
              har gjort på en kort tid. Detta är utrett och transparent.
            </seg>
          </u>
          <u>
            <seg>
              Jag saknar fortfarande vad det är ytterligare som man vill höra.
              Jag upplevde att det första svaret som Per Bolund i dag lämnade
              handlade om Esbosamrådet och utvärderingar av LOT-försöken. Esbosamrådet
              är på väg, och LOT-försöken finns.
            </seg>
          </u>
          <u>
            <seg>
              Miljöministern säger att det är oansvarigt att inte göra detta
              grundligt. Så är det absolut , och jag tycker definitivt att det
              är gjort. Men jag tycker också att det är oansvarigt av en regering
              att inte kunna tala om vad det är för tidsplan och vad man kräver.
              Det är också oansvarigt, som jag sa i mitt första inlägg, att
              inte ta ansvar för sin generations avfall.
            </seg>
          </u>
          <u>
            <seg>
              Vi ska också vara medvetna om att det inte är klart efter regeringens
              beslut. Det tillkommer ytterligare tillståndsprocesser. Men de
              kan inte sättas igång förrän vi har ett beslut från regeringen.
              Och det brådskar, som vi vet. Detta beslut behöver komma före
              sommaren för att man ska klara av den helhet som även Per Bolund
              talar om.
            </seg>
          </u>
          <u>
            <seg>
              Återigen: Vad är det regeringen väntar på, och när kommer beslutet?
            </seg>
          </u>
          <note>
            Anf. 20 ALEXANDRA ANSTRELL (M):
          </note>
          <u>
            <seg>
              Fru talman! Kan det vara så att det som gör att detta ärende
              drar ut så mycket på tiden är att det helt enkelt också är en
              obekväm fråga att bli klar med, att det här med kärnavfall skaver
              för ministern och Miljöpartiet?
            </seg>
          </u>
          <u>
            <seg>
              Tidigare har det låtit på regeringen som att man arbetar intensivt
              med dessa frågor. Nu låter det som att regeringen granskar detta
              intensivt. Hur är det då, precis som Jessika Roswall var inne
              på, att lita på expertmyndigheterna i denna fråga när vi ska göra
              det i så många andra frågor? Har regeringen inte varit noggrann
              med läsningen tidigare?
            </seg>
          </u>
          <u>
            <seg>
              Den här frågan har alltså legat på bordet i 47 år, sedan 1973.
              Det var året innan jag föddes. Under denna tid har det ändå hunnit
              hända en hel del runt omkring oss.
            </seg>
          </u>
          <u>
            <seg>
              2,2 miljoner kronor om dagen kostar detta. Hur många 2,2 miljoner
              kronor ska detta behöva kosta? Men det handlar inte bara om pengar.
              Det handlar om att vi sitter med detta avfall i knät. Vi har detta
              ansvar. Det går liksom inte att trolla bort. Vi behöver ta ansvar
              för att detta avfall ska tas om hand. Det börjar bli fullt. Vad
              skulle alternativet annars vara? Har minister Bolund något alternativ
              till detta beslut?
            </seg>
          </u>
          <u>
            <seg>
              Det spelar ingen roll om man gillar kärnkraft eller inte, eller
              om man tycker att vi ska ha kärnkraft i framtiden eller inte.
              Det handlar om att vi behöver ta ansvar här och nu. Det handlar
              om att ta ett politiskt ansvar för detta avfall, och det ansvaret
              behöver regeringen ta och åtminstone ge oss en tidsplan för när
              regeringen ämnar ta detta ansvar.
            </seg>
          </u>
          <note>
            Anf. 21 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag blir lite förvånad när Jessika Roswall oroas
              när jag säger att regeringen kommer att ta ansvar. Som riksdagsledamot
              skulle jag vara mer orolig om regeringen sa att den inte kommer
              att ta ansvar. Det är självklart, tycker jag, att vi kommer att
              ta det ansvar som denna fråga verkligen förtjänar. Det är nämligen
              en oerhört allvarlig fråga som vi pratar om. Det är ett potentiellt
              väldigt allvarligt miljöproblem om vi inte hanterar detta livsfarliga
              avfall på bästa möjliga sätt.
            </seg>
          </u>
          <u>
            <seg>
              Jag står självklart bakom den lagstiftning som Sveriges riksdag
              har klubbat igenom och som också tydligt säger att det är den
              generation som har använt sig av kärnkraftselen som också har
              ett ansvar för att se till att ta hand om det avfall som denna
              kärnkraftsproduktion har skapat. Det är självklart också på detta
              sätt som regeringen prövar denna fråga.
            </seg>
          </u>
          <u>
            <seg>
              Jag vill också verkligen betona, eftersom frågan nu har kommit
              upp i debatten, att detta är en opolitisk prövning. Det innebär
              att vi inte väger in politiska ställningstaganden, varken om någon
              är för eller emot kärnkraft eller andra politiska ställningstaganden.
              Regeringen har i stället att pröva ansökan enligt den lagstiftning
              som finns i Sverige och som Sveriges riksdag har ställt sig bakom.
            </seg>
          </u>
          <u>
            <seg>
              Därför måste jag säga att jag blir lite orolig över inställningen
              hos Moderaterna. Skulle Moderaterna agera på ett annat sätt? Skulle
              Moderaterna, eftersom man är för kärnkraft, hantera ansökan på
              ett annat sätt än vad sittande regering gör? Innebär det att Moderaterna
              inte ens skulle titta på ansökan eftersom man är för kärnkraft
              och därför helt enkelt kryssa i rutan utan att ta ställning? Jag
              hoppas verkligen att så inte är fallet, utan jag hoppas att Moderaterna
              i motsvarande situation skulle ta frågan på det allvar den förtjänar.
            </seg>
          </u>
          <u>
            <seg>
              Även om man kan prata vitt och brett om att det har varit 40
              år av prövning är detta en teknik och en verksamhet som mänskligheten
              inte har sett förut. Vi har aldrig genomfört liknande saker, och
              därför finns det inte heller några erfarenheter som vi kan bygga
              på eller som gör att vi kan konstatera exakt vad som fungerar
              eller inte fungerar.
            </seg>
          </u>
          <u>
            <seg>
              Det är också viktigt att poängtera att ansökan kom in till myndigheter
              och domstol 2011 och att myndigheterna och domstolen efter det
              haft ett gediget arbete med att pröva ansökan. När Mark- och miljööverdomstolen
              sedan prövade frågan konstaterade den att det fortfarande finns
              stora och viktiga frågeställningar som det inte fanns svar på.
              I det läget tycker jag att det är direkt oansvarigt att kräva
              att man ska fatta beslut. Självklart måste vi kunna svara på de
              frågor som ställs under processens gång.
            </seg>
          </u>
          <u>
            <seg>
              Ett exempel på en sådan fråga är vem som ansvarar för förvaret
              efter att man någon gång i framtiden har förslutit det. Det fanns
              inget svar på den frågan, och det gjorde att vi var tvungna att
              ta fram en ny lagstiftning – som också var tvungen att klubbas
              av Sveriges riksdag. Steg för steg svarar vi alltså på de frågor
              som kommer upp i prövningen, och jag tycker att det är det sätt
              som regeringen har ett ansvar att agera på. Jag hoppas att alla
              regeringar skulle ta motsvarande ansvar i den här processen.
            </seg>
          </u>
          <u>
            <seg>
              Det är också viktigt att lyssna till alla röster, inte bara till
              dem som sjunger en visa som passar ens egna syften, och även det
              gör regeringen i den här prövningen. Vi har till exempel ett kärnavfallsråd,
              som består av ledande experter som hjälper regeringen att göra
              prövningen. De har lyft viktiga frågetecken kring exempelvis den
              kopparkapsel som ska vara en del av skyddet runt detta livsfarliga,
              högradioaktiva avfall. Kommer kapseln att hålla, eller finns det
              risk för korrosion? Hur lång tid kommer den att hålla? De har
              också lyft frågor om den järninneslutning som ligger innanför
              kopparkapseln samt frågor om försprödning och andra problem. Självklart
              har vi som regering ett ansvar att lyssna till dessa frågetecken,
              röster och experter som vi har sagt ska hjälpa oss i den här prövningen.
            </seg>
          </u>
          <u>
            <seg>
              Miljöpartiet och regeringen prövar självklart frågan enligt den
              lagstiftning som finns. Vi prioriterar frågan, och vi kommer att
              göra det som krävs för att vi ska kunna fatta ett beslut som ger
              trygghet till svenska folket.
            </seg>
          </u>
          <note>
            Anf. 22 JESSIKA ROSWALL (M):
          </note>
          <u>
            <seg>
              Fru talman! Jag avhåller mig från att kommentera ett så oseriöst
              påhopp som att Moderaterna inte skulle pröva frågan om slutförvaring
              seriöst. Jag hade högre tankar än så om Per Bolund, ska jag säga.
              Självklart skulle Moderaterna göra en opolitisk prövning, och
              just därför hoppades jag att vi på något vis skulle kunna komma
              överens. Vi vet att vi tycker olika om kärnkraften, men vi har
              ju ett avfall att ta hand om.
            </seg>
          </u>
          <u>
            <seg>
              Fru talman! Jag har ytterligare en sak jag skulle vilja lyfta
              i debatten, och det är något som båda dessa kommuner har lyft
              upp på ett tydligt sätt när vi har träffat dem i olika sammanhang.
              Det gäller frågan om förtroende.
            </seg>
          </u>
          <u>
            <seg>
              Den här frågan är som sagt inte ny utan har tröskats fram och
              tillbaka i många år, och i de aktuella kommunerna har det byggts
              upp stor kunskap i sakfrågan. I båda dessa kommuner är förtroendet
              för såväl mellanlagring som slutförvar stort, för att inte säga
              mycket stort. Men som kommunalrådet Spangenberg i Östhammar brukar
              säga är förtroende en färskvara. Slö ­ sa inte bort det förtroendet
              och den breda demokratiska process och förankring som finns i
              den här frågan! Det är ett råd jag skulle vilja ge.
            </seg>
          </u>
          <u>
            <seg>
              I grund och botten hoppas jag som sagt att vi är överens om att
              vi ska ta ansvar för det kärnavfall som finns och som vår generation
              har producerat. Regeringen måste dock verkligen ta sin del av
              ansvaret och inte skjuta på detta för att den inte klarar av att
              ta ett beslut. I mitt första inlägg tog jag upp de olika steg
              som Per Bolund nu lyfter. Jag är inte på något sätt emot dem,
              utan jag tycker att de har varit bra. SKB har också gjort de kompletteringar
              som krävs. Men i den här typen av beslut kommer det alltid att
              finnas viss osäkerhet, och det går inte att utreda i oändlighet.
              Tiden är mogen för beslut.
            </seg>
          </u>
          <u>
            <seg>
              Jag har frågat vilka ytterligare saker regeringen efterfrågar.
              Esbo ­ samrådet kommer att vara färdigt i närtid, och regeringen
              borde kunna fatta ett beslut. Jag upprepar återigen min fråga
              vad det är man väntar på och när vi åtminstone kan få en tidsplan
              för beslutet.
            </seg>
          </u>
          <note>
            Anf. 23 Miljö- och klimatminister PER BOLUND (MP):
          </note>
          <u>
            <seg>
              Fru talman! Jag har lite svårt att förstå upprördheten. Jag ställde
              en fråga med anledning av Alexandra Anstrells fråga om huruvida
              vi tog politiska hänsyn i den här prövningen. Mitt konstaterande
              var att vi inte gör det. Eftersom frågan ställdes från Moderaterna
              ställde jag frågan tillbaka om Moderaterna skulle ta politiska
              hänsyn i en sådan prövning. Jag har svårt att förstå den stora
              upprördheten över det.
            </seg>
          </u>
          <u>
            <seg>
              Däremot är det så att regeringen gör prövningen enligt konstens
              alla regler. Vi gör den enligt den lagstiftning som finns på plats
              och som Sveriges riksdag har ställt sig bakom. Vi gör den också
              i kommunikation med och respons till inte bara SKB, som har gjort
              ansökan och där det finns en pågående dialog om prövningen med
              regeringen och Regeringskansliet, utan även de myndigheter och
              den domstol som har prövat frågan före oss. Domstolen har ju ställt
              viktiga och avgörande frågor, och vi har ett ansvar att ge svar
              på dem.
            </seg>
          </u>
          <u>
            <seg>
              Vi tar detta steg för steg, och vi tar in även myndigheternas
              synpunkter. När myndigheternas synpunkter sedan har kommit in
              analyserar vi dem på det sätt som jag faktiskt tycker att varje
              regering har ett ansvar att göra. Det är processer som fortfarande
              pågår, och därför är det inte möjligt att i dag säga exakt när
              ett beslut kan fattas. Vi behöver invänta myndigheter ­ nas rapporter
              och arbete och därefter göra en sammanvägning av materia ­ let
              innan vi kan göra ett sådant ställningstagande. Det är otroligt
              viktigt att vi kan analysera den information som kommer in till
              Regeringskansliet, för vi har ansvar att göra det enligt den lagstiftning
              som gäller. Vi tänker ta detta på det allvar det förtjänar.
            </seg>
          </u>
          <u>
            <seg>
              Jag vill upprepa att det är en oerhört stor miljöprövning vi
              gör och att det är en oerhört viktig fråga. Detta är ett livsfarligt
              material, och vår generation har ett ansvar att hålla det separerat
              från miljö och människor under hundra tusen år. Det är en fråga
              man inte kan låta sig stressas igenom genom prat om att det kostar
              pengar eller att vi har andra hänsyn att ta. Vi måste säkerställa
              att det finns en trygghet i förvaret, och det är det vi gör från
              regeringens sida.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:454 om kapade bostadsrättsföreningar
          </note>
          <note>
            Anf. 24 Justitie- och migrationsminister MORGAN JOHANSSON (S):
          </note>
          <note>
            Fru talman! Momodou Malcolm Jallow har frågat statsrådet Märta
            Stenevi om hon avser att i enlighet med tillkännagivandet från
            riksdagen agera skyndsamt i fråga om att stärka skyddet för bostadsrättsföreningar,
            om hon avser att förbättra situationen för bostadsrättsinnehavare
            utifrån förslagen i betänkandet Stärkt konsumentskydd på bostadsrättsmarknaden
            (SOU 2017:31) samt när hon avser att i enlighet med Riksrevisionens
            rekommendationer genomföra en översyn av bestämmelserna i bostadsrättslagen
            och andra relevanta föreskrifter och återkomma med lagförslag
            som stärker konsumentskyddet på bostadsrättsmarknaden.
          </note>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Jag är medveten om de uppgifter om missförhållanden som har förekommit
              och ser naturligtvis väldigt allvarligt på dessa. För regeringen
              är skyddet för bostadsrättshavare en prioriterad fråga och något
              som vi tar på stort allvar. Det ska vara tryggt att både bo och
              investera i en bostadsrättslägenhet.
            </seg>
          </u>
          <u>
            <seg>
              Regeringen har nyligen gjort det lättare för medlemmar att få
              insyn i bostadsrättsföreningen om de misstänker att det förekommer
              missförhållanden. En tiondel av medlemmarna kan numera utan krav
              på att frågan först behandlats på en föreningsstämma begära att
              Bolagsverket utser en särskild granskare eller en minoritetsrevisor.
              Den särskilda granskarens oberoende och rätt till insyn har också
              stärkts.
            </seg>
          </u>
          <u>
            <seg>
              Regeringen har även gett en utredning i uppdrag att föreslå ett
              offentligt register över bostadsrättslägenheter. Ett sådant skulle
              få stor betydelse för tryggheten för bostadsrättshavare och köpare
              av bostadsrätter.
            </seg>
          </u>
          <u>
            <seg>
              På regeringens uppdrag har förslag på ett stärkt konsumentskydd
              lämnats i det betänkande från 2017 som Momodou Malcolm Jallow
              tar upp. Flera av de förslag som finns i det nämnda betänkandet
              knyter an till de brister som uppmärksammats av Riksrevisionen
              och som även omfattas av riksdagens tillkännagivande. På några
              punkter behöver dock förslagen kompletteras för att ge underlag
              för att gå fram med ny lagstiftning.
            </seg>
          </u>
          <u>
            <seg>
              Det pågår ett arbete med att ta fram förslag som stärker konsumentskyddet
              på bostadsrättsmarknaden. Förslagen i betänkandet från 2017 finns
              med i det arbetet. Möjligheten att komplettera med nya förslag
              undersöks. Regeringskansliets planering har emellertid påverkats
              starkt av pandemiutbrottet, och vissa lagstiftningsprojekt har
              fått vänta. Regeringen kommer att återkomma till riksdagen när
              beredningen är färdig.
            </seg>
          </u>
          <note>
            Anf. 25 MOMODOU MALCOLM JALLOW (V):
          </note>
          <note>
            Fru talman! Tack, Morgan Johansson, för svaret!
          </note>
          <u>
            <seg>
              För många människor är köpet av en bostadsrätt den största affären
              i livet. Det måste därför vara tryggt för den enskilde konsumenten
              att både köpa och bo i en bostadsrätt. I dag finns dock stora
              brister i konsumentskyddet på bostadsrättsmarknaden; det gäller
              såväl för befintliga bostadsrättshavare som för köpare av en bostadsrätt.
            </seg>
          </u>
          <u>
            <seg>
              De senaste åren har åtskilliga avslöjanden gjorts kring bostadsrättsföreningar
              som kapats och utnyttjats för enskilda individers vinning. Ekonomin
              har körts i botten, och de boende har fått betala priset genom
              både vanskötta föreningar och vanskötta fastigheter. Värdet av
              de enskilda bostäderna har i praktiken helt raderats ut och försäljning
              av desamma omöjliggjorts.
            </seg>
          </u>
          <u>
            <seg>
              Ett särskilt uppmärksammat fall är två bostadsrättsföreningar
              på Rosengård i Malmö som kallas Kinesiska muren. De skuldsatta
              föreningarna har i en rad uppmärksammande reportage granskats
              av medier. Kinesiska muren har kommit att illustrera det näst
              intill laglösa tillstånd som enskilda personer som äger en andel
              av en bostadsrättsförening kan försättas i.
            </seg>
          </u>
          <u>
            <seg>
              Fru talman! Efter att föreningarna kapats och dränerats på så
              mycket pengar att de hotas av konkurs är fastigheterna nu i så
              katastrofalt skick att Malmö kommun beslutade sig för att göra
              en samlad orosanmälan för de över hundra barn som bor i de aktuella
              husen.
            </seg>
          </u>
          <u>
            <seg>
              Fru talman! För bostadsrättsinnehavarna finns det inte så mycket
              hopp om en ljusare framtid – inte med dagens lagstiftning, eller
              snarare brist på sådan. Om det är något som mediernas granskningar
              har visat är det nämligen just lagens stora brister. Det saknas
              ansvariga myndigheter när bostadsrättsföreningar kollapsar, och
              de boende kan inte få hjälp någonstans ifrån. Det är därför jag
              ställer denna fråga till ansvarig minister.
            </seg>
          </u>
          <u>
            <seg>
              Vänsterpartiet har ställt sig bakom ett utskottsinitiativ som
              riksdagen har visat stöd för. Riksdagen ställde sig bakom detta
              utskottsinitiativ och riktade ett tillkännagivande till regeringen
              om att regeringen ska komma med åtgärder, men ingenting händer.
            </seg>
          </u>
          <u>
            <seg>
              Vänsterpartiet har också, för inte länge sedan, lämnat in en
              följdmotion med anledning av regeringens skrivelse om Riksrevisionens
              rapport om konsumentskydd vid köp av nyproducerade bostadsrätter,
              men ingenting har hänt.
            </seg>
          </u>
          <u>
            <seg>
              Trots det tillkännagivande från riksdagen som jag nämnde nyss
              har regeringen ännu inte återkommit med förslag som stärker konsumentskyddet.
            </seg>
          </u>
          <u>
            <seg>
              Fru talman! Morgan Johansson säger att skyddet för bostadsrättshavare
              är en prioriterad fråga. Det är svårt att tro.
            </seg>
          </u>
          <u>
            <seg>
              Morgan Johansson lyfter fram de små lagändringar som regeringen
              faktiskt har åstadkommit på området efter att medier började uppmärksamma
              problemen i Kinesiska muren. Det är självklart bra att dessa har
              genomförts, fru talman, men det är inte detta vi är här för att
              prata om i dag. Det är ju allt det som regeringen inte har gjort
              som jag vill prata om i dag – allt det som vi fortfarande väntar
              på att regeringen ska göra.
            </seg>
          </u>
          <u>
            <seg>
              Nu har det hunnit gå hela fyra år sedan det presenterades en
              utredning som faktiskt kunde förbättra situationen. Regeringen
              har alltså redan berett frågan i fyra år. För fyra år sedan var
              inte ens problemen i Kinesiska muren nya; redan då hade detta
              pågått i flera år. I själva verket slog Miljöförvaltningen i Malmö
              larm om missförhållanden i husen redan 2014.
            </seg>
          </u>
          <u>
            <seg>
              Jag har varit engagerad i frågan under flera år, och jag undrar
              vad det är för arbete som Morgan Johansson gör. Hur kan det ta
              så lång tid att hitta en lösning på det här problemet?
            </seg>
          </u>
          <note>
            Anf. 26 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! Först vill jag säga att det i de allra flesta fall
              är en väldigt bra ägarform att ha en bostadsrätt och att vara
              en del av en bostadsrättsförening. Det är en väldigt bra bostadsform.
              Dessutom är det demokratiskt; fastigheten ägs och förvaltas gemensamt.
              Jag har själv bott i bostadsrätt i ett par omgångar och även suttit
              i en bostadsrättsförenings styrelse, så jag tycker nog att jag
              vet ungefär hur det fungerar. Min erfarenhet – och jag vet att
              detta också är de allra flestas erfarenhet – är att bostadsrättsföreningar
              i grunden är bra former att bo i.
            </seg>
          </u>
          <u>
            <seg>
              Detta är förstås ingen garanti för att man inte kan bli lurad,
              för det händer i många avseenden och i många fall. Just i det
              aktuella fallet i Malmö har vi det ovanliga upplägget att en enskild
              aktör äger eller kontrollerar – har en majoritet – av rösterna
              i föreningen. Därmed kan denna aktör kontrollera föreningen fullständigt.
            </seg>
          </u>
          <u>
            <seg>
              Efter att ha läst in mig på detta fall kan jag säga att det finns
              väldigt mycket som jag ställer mig undrande till när det gäller
              detta upplägg och hur det ser ut. Jag läste till exempel att varken
              årsredovisningar eller skattedeklarationer har lämnats in på flera
              år. Jag kan inte kommentera detta ytterligare som justitieminister,
              utan det måste vara en fråga för de rättsvårdande myndigheterna
              att hantera. Det är upp till dem. Jag konstaterar bara att detta
              är fallet i det aktuella exemplet.
            </seg>
          </u>
          <u>
            <seg>
              Vad jag emellertid kan göra är att försöka vidta åtgärder för
              att förebygga att liknande händelser sker igen. I mitt interpellationssvar
              pekade jag på att vi sedan den 1 januari i år har en ny lagstiftning
              på plats som förstärker minoritetens rättigheter i en förening.
              Sedan den 1 januari kan en tiondel av medlemmarna i en förening
              begära direkt av Bolagsverket att få en särskild granskare eller
              en minoritetsrevisor utsedd utan att en föreningsstämma kan stoppa
              detta.
            </seg>
          </u>
          <u>
            <seg>
              Tidigare var man tvungen att gå till föreningsstämman, och om
              det då fanns en aktör som kontrollerade majoriteten på föreningsstämman
              kunde denna aktör blockera sådana insatser. Sedan den 1 januari
              kan en tiondel av föreningens medlemmar dock gå direkt till Bolagsverket
              och begära att få en särskild granskare eller en minoritetsrevisor
              utsedd. Vi har dessutom förstärkt granskarens rätt till insyn.
            </seg>
          </u>
          <u>
            <seg>
              På detta sätt kan oegentligheter avslöjas tidigare om man till
              exempel misstänker att någon av föreningens medlemmar skor sig
              själv eller försöker att plundra föreningen. Detta är alltså ett
              sätt att upptäcka det här och slå larm om det i ett tidigare skede.
            </seg>
          </u>
          <u>
            <seg>
              Nu ska jag inte spekulera för mycket, men om denna lagstiftning
              hade funnits på plats tidigare – nu har vi den sedan den 1 januari
              – skulle denna typ av oegentligheter kanske ha upptäckts tidigare.
              Det bygger dock på att föreningens medlemmar vet om sina rättigheter
              och vet att de kan använda sig av den här typen av tekniker.
            </seg>
          </u>
          <u>
            <seg>
              Sedan tidigare är det så att en styrelseledamot som skadar föreningen
              kan bli skadeståndsskyldig. Det räcker med att en tiondel av medlemmarna
              inte röstar för ansvarsfrihet för att skadeståndsfrågan fortfarande
              ska vara öppen.
            </seg>
          </u>
          <u>
            <seg>
              Det finns alltså ett minoritetsskydd, och detta har nyligen stärkts
              ytterligare.
            </seg>
          </u>
          <u>
            <seg>
              När det gäller köp av nyproducerade bostadsrätter – detta är
              den andra delen av Malcolm Jallows interpellation och anknyter
              till Riksrevisionens rapport – föreslog utredningen från 2017
              ett antal åtgärder gällande konsu ­ mentskyddet vid så kallade
              förhandsavtal. Det handlar om rätten att från ­ träda avtal vid
              väsentliga förändringar. Det handlar också om att ange en slutkostnad
              för huset innan man får upplåta lägenheter med bostadsrätt. Dessa
              förslag arbetar vi med nu, och jag kan säga i dag att vi kommer
              att kunna gå till riksdagen med dem under den här mandatperioden.
            </seg>
          </u>
          <note>
            Anf. 27 MOMODOU MALCOLM JALLOW (V):
          </note>
          <u>
            <seg>
              Fru talman! Det är glädjande att höra att man kommer att komma
              med förslag under denna mandatperioden, och självklart välkomnar
              vi de åtgärder som har vidtagits när det gäller minoritetsskyddet.
              Men de räcker inte – dessa åtgärder är långt ifrån tillräckliga
              för att hjälpa de människor som bor i Kinesiska muren i dag.
            </seg>
          </u>
          <u>
            <seg>
              I sitt svar använde Morgan Johansson coronapandemin so m en ursäkt
              för att det dröjer med lagstiftningen. Ministern s a att Regeringskansliets
              planering har påverkats starkt av pandemi ns utbrott och att vissa
              lagstift ­ ningsprojekt har fått vänta. Men för familjerna som
              bor i Kinesiska muren handlar det inte om ett lagstiftningsprojekt
              som kan vänta, utan det handlar om deras liv – inget annat.
            </seg>
          </u>
          <u>
            <seg>
              Min gissning är att pandemins utbrott har varit betydligt tyngre,
              jobbigare och svårare för familjerna i Kinesiska muren än för
              regeringens arbete. Om det är något pandemin har lärt oss är det
              väl att vi kan fatta beslut snabbare än vanligt när det behövs.
            </seg>
          </u>
          <u>
            <seg>
              Pandemin har visat att regeringar över hela världen kan arbeta
              chocke ­ rande snabbt när det behövs, men för de över hundra barn
              som bor under bedrövliga förhållanden i Kinesiska muren har förändringen
              gått alldeles för långsamt.
            </seg>
          </u>
          <u>
            <seg>
              När, Morgan Johansson, ska vi säga till barnen i Kinesiska muren
              att en lösning är på väg? Vilka konkreta åtgärder kan vi höra
              om från ansvarig minister i dag? Vad kan vi säga till dessa barn?
              När ska vi slippa säga till dessa barn och deras föräldrar att
              regeringen bereder frågan? Det har vi ju hört många gånger sedan
              2017.
            </seg>
          </u>
          <u>
            <seg>
              Detta lagstiftningsprojekt handlar i själva verket om över hundra
              barns liv. För mig är detta viktigt, och vi har barnkonventionen
              som lag i vårt land.
            </seg>
          </u>
          <u>
            <seg>
              Det handlar om väldigt många barn som lever under katastrofala
              omständigheter. De har de väldigt dåligt och som vi redan kunde
              ha hjälpt, tidigare än nu. Men i stället har de år ut och år in
              tvingats bo i kapade, vanskötta bostäder som saknar värme och
              ventilation och är angripna av fukt och mögel. Det är ständiga
              strömavbrott, sönderslagen utemiljö, råttor och så vidare.
            </seg>
          </u>
          <u>
            <seg>
              Det är mycket allvarligt att över hundra barn bor under så hemska
              förhållanden utan att regeringen och ansvarig minister vidtar
              de åtgärder som krävs för att dessa barn ska kunna leva ett drägligt
              liv.
            </seg>
          </u>
          <u>
            <seg>
              Att kommunen till och med var tvungen att göra något så drastiskt
              som en kollektiv orosanmälan till socialtjänsten sänder en signal
              om att reger ­ ingen borde agera direkt. Det handlar inte bara
              om föräldrarna utan om över hundra barn.
            </seg>
          </u>
          <u>
            <seg>
              När ska vi kunna säga till dessa barn att det är slut på misären
              för att regeringen kommer att vidta de åtgärder som behövs? Vilka
              konkreta åtgärder tänker ansvarig minister Morgan Johansson få
              på plats?
            </seg>
          </u>
          <note>
            Anf. 28 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! En bostadsrättsförening är en privatägd fastighet.
              De som bor i fastigheten äger den tillsammans. Ska fastigheten
              renoveras, för att få bort till exempel mögel eller annat, måste
              bostadsrättsföreningens styrelse eller föreningsstämman fatta
              sådana beslut och finansiera dessa beslut. Det får göras via banklån
              av föreningen eller via privata lån. Så fungerar allt ägande.
            </seg>
          </u>
          <u>
            <seg>
              Samhället har inget grundläggande ansvar för hur privat egendom
              för ­ valtas eller missköts, utan det är de som äger fastigheten
              och ingår i fören ­ ingen som ansvarar för sin egendom.
            </seg>
          </u>
          <u>
            <seg>
              Just här är sakförhållandet sådant att en enskild aktör tydligen
              har kunnat kontrollera föreningen fullständigt. Precis som jag
              sa finns det mycket att undra över. Hur har detta kunnat gå till,
              och varför har ingen reagerat på att det inte har lämnats in årsredovisningar
              och skattedeklarationer på flera år? Men det måste vara upp till
              de rättsvårdande myndigheterna att undersöka detta.
            </seg>
          </u>
          <u>
            <seg>
              Vad kan jag göra? Jag kan försöka ändra lagstiftningen så att
              detta inte händer igen, och en sådan förändring har vi precis
              gjort. Från den 1 januari 2021 har vi gett minoriteten möjlighet
              att begära granskning av en särskild granskare eller minoritetsrevisor
              för att gå igenom ekonomin och kanske upptäcka om en enskild aktör
              missbrukar sin ställning, fuskar, fifflar eller plundrar föreningen.
              Nu kan man i tid upptäcka sådant här så att det inte händer igen.
            </seg>
          </u>
          <u>
            <seg>
              Hade de regler vi har i dag funnits på plats när detta rullades
              upp, vilket är länge sedan, långt innan vi hade ansvar för detta,
              hade detta kanske kunnat undvikas. Men nu har vi det på plats
              sedan den 1 januari, och det gör risken för att detta ska hända
              i andra föreningar mindre. Det kräver dock att man känner till
              sina rättigheter och använder sig av dem.
            </seg>
          </u>
          <u>
            <seg>
              Det var frågan om hur man upptäcker missförhållanden och vad
              man gör när enskilda aktörer missbrukar sin ställning.
            </seg>
          </u>
          <u>
            <seg>
              Momodou Malcolm Jallows andra fråga handlar om Riksrevisionens
              rapport och 2017 års utredning. Den tar framför allt sikte på
              det man kallar förhandsavtal och gäller nyproducerade bostadsrätter,
              alltså där man lägger in en del pengar i en bostadsrätt medan
              byggprojektet pågår. Vilka rättigheter har jag om bygget till
              exempel drar ut på tiden eller blir mycket dyrare än vad det var
              sagt? Det handlar om konsumenträttigheter i det läget.
            </seg>
          </u>
          <u>
            <seg>
              Det gäller förslag om att kunna frånträda ett avtal om det blir
              väsentliga förändringar under byggtidens gång och att man i tid
              ska få besked om vad fastigheten egentligen ska kosta. Reglerna
              behöver stramas upp, och det har vi jobbat med sedan utredningen
              kom. Vi kommer att kunna gå till riksdagen med detta lagförslag
              under denna mandatperiod.
            </seg>
          </u>
          <u>
            <seg>
              Momodou Malcolm Jallow frågar varför det har tagit så lång tid
              och varför jag tar upp pandemin. Jo, för att det här är ett av
              många lagstiftningsprojekt som vi har fått skjuta på. Men om Vänsterpartiet
              anslår mer pengar till Regeringskansliet framöver, och det hoppas
              jag att Vänsterpartiet vill, kommer vi att kunna få fram lagförslag
              snabbare. Vi får väl se hur det blir med det i Vänsterpartiets
              budget.
            </seg>
          </u>
          <note>
            Anf. 29 MOMODOU MALCOLM JALLOW (V):
          </note>
          <u>
            <seg>
              Fru talman! Man har vidtagit några åtgärder, till exempel minoritetsskydd,
              och det är bra.
            </seg>
          </u>
          <u>
            <seg>
              Morgan Johansson säger att bostadsrättsföreningar är privatägda
              fören ­ ingar och att samhället inte har något grundläggande ansvar.
              Jag håller inte med. Samhället har ett grundläggande ansvar för
              dem som bor i dessa bo ­ stadsrättsföreningar; de är ju människor.
            </seg>
          </u>
          <u>
            <seg>
              Notera att Morgan Johansson inte nämnde något om de barn som
              bor där och som jag har pratat om. Dessa barn lider och bor under
              fruktans ­ värda förhållanden. De är viktiga i ekvationen. I Sverige
              har vi en tradition av att agera snabbt när barn far illa. Vad
              är det som gör att vi inte agerar nu? Det handlar om över hundra
              barn. Det är viktigt att ta detta i beaktande. Att säga att detta
              är privatägt och därför agerar vi inte – jag köper inte det, Morgan
              Johansson.
            </seg>
          </u>
          <u>
            <seg>
              Det är viktigt att vi här gör de ställningstaganden vi alltid
              gjort när det gäller barn, framför allt eftersom vi har barnkonventionen
              som lag.
            </seg>
          </u>
          <u>
            <seg>
              Om det hade varit en hyresfastighet hade den kunnat tvångsförvaltas.
              Men det kan man inte med en bostadsrättsförening. Därför är det
              viktigt att se över möjligheten att tvångsförvalta på något sätt
              om en bostadsrättsförening vansköts. De människor som har investerat
              alla sina besparingar ska inte behöva lida på grund av vanskötsel
              eller bristande lagstiftning när det gäller att skydda deras rättigheter.
            </seg>
          </u>
          <u>
            <seg>
              Jag hoppas att Morgan Johansson kommer att agera snabbt denna
              gång.
            </seg>
          </u>
          <note>
            Anf. 30 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! I grunden har man ansvar för sin egen egendom. Äger
              man en bostadsrätt är det ens egendom, och så förvaltar man den
              tillsammans med de andra som bor i den bostadsrättsföreningen.
            </seg>
          </u>
          <u>
            <seg>
              Barnen har föräldrar, och föräldrarna har ansvar för sin egendom
              och för att med andra föräldrar i bostadsrättsföreningen se till
              att egendomen förvaltas på ett bra sätt.
            </seg>
          </u>
          <u>
            <seg>
              Det här är ett specialfall där en enskild aktör har kunnat kontrollera
              hela föreningen och haft 76 procent av rösterna på föreningsstämman.
              Det har även funnits kopplingar mellan dem som sitter i styrelsen
              och dem som utför förvaltningsuppgifter åt styrelsen. Det har
              dessutom inte lämnats in någon årsredovisning eller skattedeklaration
              på flera år. Det tecknar en bakgrund till vad detta specialfall
              egentligen handlar om.
            </seg>
          </u>
          <u>
            <seg>
              I grunden har man dock ansvar för sin egendom och att den sköts
              på ett bra sätt.
            </seg>
          </u>
          <u>
            <seg>
              Nu har vi ökat möjligheterna för att avslöja sådana oegentligheter
              i tid. Minoriteten har fått ett starkare skydd genom att man kan
              få till stånd en granskning och en revision av ekonomin i de här
              föreningarna. Det är en viktig åtgärd. Vi går vidare när det gäller
              frågan om nyproducerade bostadsrätter.
            </seg>
          </u>
          <u>
            <seg>
              Jag utesluter inte att vi kan behöva göra mer för att strama
              upp reglerna för hur stadgar i sådana föreningar egentligen får
              skrivas, det vill säga om man över huvud taget ska ha en ordning
              som innebär att man kan överlåta en majoritet till en enskild
              aktör. Erfarenheterna från det vi ser med Kinesiska muren visar
              helt enkelt att det kan leda fullständigt fel. Jag utesluter alltså
              inte att vi behöver vidta ytterligare åtgärder. Det är också en
              diskus ­ sion som vi har fört med centralorganisationerna för
              bostadsrättsfören ­ ingar. Den diskussionen kommer vi att fortsätta.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:468 om kriminalisering av
            oskuldsintyg och oskuldsoperationer
          </note>
          <note>
            Anf. 31 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! Amineh Kakabaveh har frågat mig om jag och regeringen
              är beredda att tillsätta en utredning för att kartlägga omfattningen
              av utfär ­ dandet av så kallade oskuldsbevis och utförandet av
              så kallade oskuldsop e ­ rationer. Hon har även frågat mig om
              jag och regeringen i så fall är beredda att ge en sådan utredning
              i direktiv att föreslå ny lagstiftning som också kan inkludera
              en kriminalisering av utfärdandet och utförandet av så kal ­ lade
              oskuldsbevis och oskuldskontroller .
            </seg>
          </u>
          <u>
            <seg>
              Som jag och mina kollegor tidigare betonat är a lla former av
              hedersrelaterat våld och förtryck oacceptabla i det svenska samhället.
              Av den anledningen har regeringen vidtagit flera åtgärder för
              att bekämpa hedersrelaterat våld och förtryck . En del av dessa
              åtgärder är straffrättsliga, såsom ett särskilt barnäktenskapsbrott
              , en straffskärpningsgrund för brott med hedersmotiv och ett utreseförbud
              som ska skydda barn från att föras utomlands för att ingå barnäktenskap
              eller könsstympas.
            </seg>
          </u>
          <note>
            I Hedersbrottsutredningens betänkande föreslås dessutom att det
            ska inför a s ett särskilt hedersbrott. Betänkandet har remitterats,
            och förslagen bereds nu vidare inom Regeringskansliet.
          </note>
          <u>
            <seg>
              Det räcker dock inte med straffrättsliga åtgärder, utan en viktig
              del av bekämpandet av hedersrelaterat våld och förtryck är att
              se till att kunskap om hedersrelaterat våld och förtryck finns
              inom såväl rättsväsendets myndigheter som hälso- och sjukvården.
            </seg>
          </u>
          <u>
            <seg>
              Som jag tidigare har lyft fram har man därför inom Polismyndigheten
              och Åklagarmyndigheten tagit fram nya och uppdaterade metodstöd
              om hedersrelaterad brottslighet. Vidare har man genomfört kompetenshöjande
              insatser för förundersökningsledare och andra beslutsfattare inom
              Polis myndigheten. Numera har dessutom varje allmän åklagarkammare
              särskil ­ da hedersåklagare.
            </seg>
          </u>
          <u>
            <seg>
              Regeringen har också gett Socialstyrelsen i uppdrag att ge socialtjänsten
              och hälso- och sjukvården fördjupad fortbildning om hedersrelaterat
              våld och förtryck inklusive könsstympning. Som Amineh Kakabaveh
              nämner tog Socialstyrelsen 2018 även fram ett meddelandeblad som
              tydliggör att oskuldskontroller och oskuldsintyg är oförenliga
              med svensk lag.
            </seg>
          </u>
          <u>
            <seg>
              Bland annat för att förhindra att privata kliniker utför så kallade
              oskuldsoperationer lämnade regeringen i december 2020 över propositio
              ­ nen Lag om estetiska kirurgiska ingrepp och estetiska injektionsbehandlingar
              till riksdagen . I propositionen föreslår regeringen en ny lag
              som innebär en kraftig skärpning av bestämmelserna genom att läkare
              som utför intimkirurgi och inte lever upp till patientsäkerhetslagens
              krav på vetenskap och beprövad erfarenhet riskerar att få sin
              yrkeslegitimation återkallad.
            </seg>
          </u>
          <u>
            <seg>
              När det gäller frågan om jag och regeringen är beredda att tillsätta
              en utredning för att kartlägga omfattningen av utfärdandet av
              oskuldsbevis och utförandet av oskulds o p e rationer vill jag
              framhålla följande: Som dåvarande jämställdhetsministern framhöll
              i januari i år måste regeringen vara öppen för att överväga ny
              lagstiftning i arbetet för att bekämpa hedersrelaterat våld och
              förtryck, däribland oskuldskontroller och oskulds ­ operationer.
              Därför överväger Regeringskansliet nu om det finns skäl för att
              göra en översyn, i någon form, avseende förekomsten av oskuldskontroller,
              oskuldsop e rationer och oskuldsbevis. I samband med en sådan
              översyn kan det i så fall också övervägas om det finns behov av
              ny lagstiftning avseende utförandet av oskuldskontroller och oskuldsope
              ­ rationer samt utfärdandet av oskuldsbevis.
            </seg>
          </u>
          <u>
            <seg>
              Varje flicka och kvinna har rätt att bestämma över sin kropp
              och sitt liv. Vi kan aldrig acceptera att hedersnormer som dessa
              får fäste i det svenska samhället. Hedersrelaterat våld och förtryck
              måste bekämpas, och detta kommer att fortsätta att vara en högt
              prioriterad fråga för regeringen.
            </seg>
          </u>
          <note>
            Anf. 32 AMINEH KAKABAVEH (-):
          </note>
          <note>
            Fru talman! Tack, justitieminister Morgan Johansson, för svaret!
          </note>
          <u>
            <seg>
              Det är glädjande att regeringen nu är öppen för att vidare utreda
              utbredningen av så kallade oskuldskontroller och oskuldsoperationer.
              Anledningen till debatten är att det som jag i många år har lyft
              upp i den här kammaren, dels hedersnormer, dels hedersbrott i
              det kollektiva, har brett ut sig och har i dag kommit till vissa
              institutioner, myndigheter och hälso ‑ och sjukvården. Många privata
              kliniker tjänar också ganska mycket pengar på detta.
            </seg>
          </u>
          <u>
            <seg>
              Det handlar om brott mot mänskliga rättigheter. En kvinnas kropp
              måste ägas av henne själv och inte av släktingar eller andra.
              Jag menar att det för dem som gör sådana ingrepp i mångt och mycket
              kan handla om medbrottslighet.
            </seg>
          </u>
          <u>
            <seg>
              Den kommande propositionen om estetiska kirurgiska ingrepp som
              statsrådet hänvisar till handlar om andra saker. Också den verksamheten
              vill jag ska regleras. Ett starkt patientskydd måste finnas. Men
              jag anser att denna lag kommer att lämna ett stort tolkningsutrymme.
              Det handlar om så kallade mödomshinneoperationer, oskuldskontroller
              och intyg som jag vill ska förbjudas enligt lag.
            </seg>
          </u>
          <u>
            <seg>
              När det gäller oskuldskontroller och oskuldsintyg menar jag att
              det svenska samhället ska ha nolltolerans. Hedersförtryck, hederskultur
              och normer handlar inte om intimkirurgi och inte om estetiska
              ingrepp. Det handlar om brutala kollektiva och förtryckande strukturer
              och mekanis ­ mer. Det ska synas och poängteras i lagstiftningen.
              Det borde ingå som en del av den brottsrubricering som ministern
              nämner i sitt svar och som jag så länge har krävt. Men tyvärr
              är så inte fallet i dag. Den som utför så kallade oskuldsoperationer
              och utfärdar oskuldsintyg medverkar till att upprätthålla detta
              och är i viss mån medbrottsling till hedersbrott.
            </seg>
          </u>
          <u>
            <seg>
              Föreställningen om kvinnors oskuld och kyskhet är kärnan i den
              hederskultur som finns i det svenska samhället. Den måste vi bekämpa.
              Vi måste vara väldigt tydliga med att äldre patriarkala strukturer
              och mekanismer ska bort.
            </seg>
          </u>
          <u>
            <seg>
              Ministerns svar är bra och omfattande. Det är glädjande att regeringen
              de senaste åren har kämpat och tagit fram olika lagstiftningsförslag,
              som också har röstats igenom i riksdagen. Men den här frågan är
              väldigt viktig. Jag vill veta vad justitieministern tycker. Kan
              ministern förklara hur en sådan lagstiftning skulle fungera? Kommer
              det verkligen att vara samma? Jämställs utfärdandet av oskuldskontroller,
              oskuldsintyg och oskuldsope ­ rationer med estetiska kirurgiska
              ingrepp? Så ska det inte vara.
            </seg>
          </u>
          <note>
            Anf. 33 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! Regeringen delar sannerligen Amineh Kakabavehs engagemang
              för den här frågan. Det är en av våra högst prioriterade frågor.
              Det visar inte minst de straffrättsliga förändringar som vi har
              gjort på senare år. Förra året drev vi igenom en straffskärpningsgrund
              för hedersbrott. Vi drev igenom möjligheten att utfärda utreseförbud
              för flickor och kvinnor som riskerar att föras utomlands för att
              giftas bort eller könsstympas. Bara ett par månader efter att
              utreseförbudet trädde i kraft hade det redan tillämpats 14 gånger.
              Det har alltså haft effekt och är väldigt viktigt.
            </seg>
          </u>
          <u>
            <seg>
              Vi skärpte och höjde också grunden för kriminalisering av barnäktenskapsbrott
              och sänkte trösklarna där. Det blir nu lättare än tidigare att
              döma för barnäktenskapsbrott.
            </seg>
          </u>
          <u>
            <seg>
              När det gäller oskuldskontroller vill jag börja med att klara
              ut själva straffrätten. En så kallad oskuldskontroll kan mycket
              väl utgöra ett sexuellt övergrepp i lagens mening. Det är i så
              fall en våldtäkt vi talar om. Att göra en sådan kontroll på en
              flicka under 15 år skulle mycket väl kunna bedömas som våldtäkt
              mot barn. Ett barn kan inte lämna samtycke till sexuella handlingar.
              Högsta domstolen har också slagit fast att avsikten med en handling
              inte behöver vara sexuell för att det ändå ska vara en sexuell
              kränkning. Det kan till exempel handla om att föra in fingrar
              eller föremål i en flickas underliv. Även om det inte finns ett
              sexuellt syfte med det räcker det alltså för att det ska vara
              att betrakta som ett sexuellt övergrepp. Därmed kan man dömas
              för till exempel våldtäkt mot barn. Det är viktigt att säga.
            </seg>
          </u>
          <u>
            <seg>
              Om man är över 15 år kan man visserligen formellt sett lämna
              sitt samtycke till en sådan här kontroll. Men om man befinner
              sig i en särskilt utsatt situation i lagens mening, till exempel
              för att man är under stark press från sina föräldrar eller från
              omgivningen att göra detta, kan det faktiskt också röra sig om
              ett sexuellt övergrepp i lagens mening. De som utför en sådan
              typ av kontroll kan i så fall dömas för våldtäkt. Föräldrarna
              skulle i en sådan situation som medgärningsmän kunna dömas för
              medhjälp till att utföra det här brottet.
            </seg>
          </u>
          <u>
            <seg>
              Det är viktigt att säga detta. Det är en viktig signal både till
              de vuxna som upprätthåller den här typen av hedersförtryck och
              till de barn och ungdomar som vill göra sig fria från detta förtryck
              – det här är det som gäller. Ingen har rätt att tvinga någon till
              oskuldskontroll, och de som ändå gör det kan dömas till långvariga
              fängelsestraff, för då rör det sig om ett allvarligt sexuellt
              övergrepp i lagens mening. Det är viktigt att klara ut att det
              är så straffrätten ser ut för den här typen av kontroller.
            </seg>
          </u>
          <u>
            <seg>
              Utöver det ta vill jag framhålla det lagförslag som regeringen
              lämnade till riksdagen i december om att kraftigt skärpa reglerna
              för de privatprakti ­ serande läkare som utför intimkirurgi. Det
              är inte för att vi jämställer in ­ timkirurgi med sexuella övergrepp
              eller någonting sådant, utan det handlar helt enkelt om att det
              ska bli lättare att dra in läkarlegitimationen för de företag
              som utför den här typen av kontroller. Det är naturligtvis alldeles
              tydligt att sådana kontroller inte lever upp till patientsäkerhetens
              krav på vetenskap och beprövad erfarenhet och att de är oförenliga
              med svensk lagstiftning. Då måste det också bli lättare att dra
              in legitimationerna för dem som utför kontrollerna. De nya reglerna
              träder i kraft den 1 juli efter behandling här i riksdagen.
            </seg>
          </u>
          <u>
            <seg>
              Detta är vad vi har gjort och är på väg att göra. Men jag utesluter
              inte att vi behöver göra ytterligare saker för att komma åt dem
              som ägnar sig åt detta och pressar flickor och kvinnor till den
              här typen av kontroller. Jag ser gärna vidare på frågan, även
              straffrättsligt.
            </seg>
          </u>
          <note>
            Anf. 34 AMINEH KAKABAVEH (-):
          </note>
          <u>
            <seg>
              Fru talman! Jag tackar ministern för förklaringen. Vi är eniga
              om att det inte ska finnas något utrymme för någon läkare eller
              någon annan inom sjukvården att utnyttja luckor i lagen och tjäna
              pengar på utsatthet. Det är ju flickornas utsatthet man utnyttjar.
              Men jag har en farhåga gällande vilket tolkningsutrymme som kommer
              att finnas i lagen. Ännu har ingen blivit fälld för att ha begått
              en sexuell handling eller ett sexualbrott i samband med oskuldskontroller
              och så kallade mödomshinneoperationer.
            </seg>
          </u>
          <u>
            <seg>
              När det gäller samtycke finns det också problem med tolkningsutrymmet.
              Jag har själv gett stöd till många tjejer som vänt sig till mig
              och sagt: Vad tycker du, Amineh, ska jag göra det här? Nej, säger
              jag. Läkaren borde anmäla din familj direkt, för detta är utpressning.
              Det kan handla om en flicka som är 20 år och säger: Både min familj
              och min mans familj vill att jag ska ge bevis. Det är det enda
              sättet för mig att bli fri, och då måste jag samtycka.
            </seg>
          </u>
          <u>
            <seg>
              Här handlar det verkligen om mycket mer än att tala om att det
              är ett sexuellt övergrepp. Men det är sant att det är det, och
              jag vill att det ska vara så enligt lag, för inga föräldrar ska
              kunna göra detta. Jag vill också att vi på riktigt bekämpar alla
              de samfund och föreningar som upprätthåller detta. Man ska inte
              försöka legitimera dem med skattemedel. Till exempel var det i
              ett fall så att en präst och prästens fru hjälpte till och sa
              att det här är viktigt för att upprätthålla kulturen.
            </seg>
          </u>
          <u>
            <seg>
              Detta är så mycket mer än bara att det här sker. Samtyckesaspekten
              kommer alltid att finnas. Finns det samtycke kommer man att se
              till att öppna mycket i lagen. IVO har inte haft något enda bekräftat
              fall där läkar ­ legitimation dragits in eller böter utdömts.
              Därför menar jag att det gäller att vara väldigt tydlig, precis
              som ministern är inne på.
            </seg>
          </u>
          <u>
            <seg>
              Jag tror faktiskt att utredningen som kommer är väldigt viktig
              när det gäller intimkirurgin för minderåriga. Detta ska verkligen
              bestraffas, och det ska finnas regleringar. Det är jag helt med
              på. Men det här är en helt annan aspekt och en helt annan lagstiftning.
              Det finns helt andra strukturer där hederskontexten råder. Det
              är väldigt bra om man är tydlig i den kom ­ mande utredningen.
              Som ministern säger ska det ses som sexuella övergrepp i lagens
              mening. Läkaren ska få böter, fängelse eller indragen legitimation.
              Det är väldigt viktigt. Presidenten i Frankrike har också kommit
              med ett sådant förslag.
            </seg>
          </u>
          <note>
            Anf. 35 Justitie- och migrationsminister MORGAN JOHANSSON (S):
          </note>
          <u>
            <seg>
              Fru talman! Det stämmer, som Amineh Kakabaveh säger, att inget
              av de här fallen ännu har prövats av Högsta domstolen. Däremot
              har man prövat andra fall där man dragit slutsatsen att det inte
              behöver vara ett sexuellt syfte för att det ska betraktas som
              en sexuell kränkning. Det är det vi vet om rättsläget så här långt.
              Av det kan man dra slutsatsen att det mycket väl kan komma att
              betraktas som våldtäkt mot barn om man till exempel gör det här
              utan samtycke mot en flicka som är under 15 år, det vill säga
              mot hennes vilja. Om det är en vuxen person som är i en särskilt
              utsatt situation, till exempel pressas av sin omgivning, av sin
              släkt eller av sina föräldrar att göra detta, kan det faktiskt
              också röra sig om ett sexuellt övergrepp och därmed dömas som
              våldtäkt. Det är precis det jag säger.
            </seg>
          </u>
          <u>
            <seg>
              Som justitieminister vill jag inte gå händelserna alltför långt
              i förväg; jag vet att just de här fallen inte är prövade. Men
              enligt det vi vet om rättsläget så här långt skulle det kunna
              betraktas som ett sexuellt övergrepp. Jag tycker att det är viktigt
              i sig att signalera detta, som jag var inne på tidigare. Varje
              flicka eller ung kvinna ska veta att ingen har rätt att pressa
              henne till detta. Ingen har rätt att göra detta mot hennes vilja.
              Och det är inte bara den som gör kontrollen som kan dömas för
              övergrepp, utan de som tvingar till det kan vara medgärningsmän.
              Detta är en viktig signal både till dem som riskerar att utsättas,
              så att de vet sina rättigheter, och till dem som eventuellt står
              i bakgrunden och pressar på, så att de vet att de blir medgärningsmän
              till ett övergrepp.
            </seg>
          </u>
          <u>
            <seg>
              Så långt straffrätten! Men vi följer det här noga, och det kan
              mycket väl vara så att vi behöver nya myndighetsuppdrag och fortsatt
              översyn av straffrätten på området för att se till att det verkligen
              blir helt glasklart vad som gäller. Jag utesluter inte det. Men
              det är den här inriktningen vi måste ha.
            </seg>
          </u>
          <u>
            <seg>
              När det gäller kontrollen av de här läkarna och intimkirurgerna
              – det är framför allt privatpraktiserande läkare – är innebörden
              i den lagstiftning som nu ligger på riksdagens bord att det från
              den 1 juli ska bli lättare att dra in läkarlegitimationen för
              de läkare som låter låna sig till den här typen av kontroller.
            </seg>
          </u>
          <u>
            <seg>
              Det tror jag också är en viktig signal om att det här är någonting
              som vi absolut inte ska tillåta. Sedan kommer allt annat framöver.
              Jag berättade om det vi gjorde förra året med straffskärpningsgrund
              för hedersbrott, utreseförbudet och barnäktenskapsbrottet.
            </seg>
          </u>
          <u>
            <seg>
              Det vi jobbar med nu är att tillskapa ett särskilt hedersbrott
              med en egen brottsrubricering. Då vill vi arbeta på samma sätt
              som vi gjorde med kvinnofridslagstiftningen för 20 år sedan.
            </seg>
          </u>
          <u>
            <seg>
              Man skulle kunna lägga ihop en rad brott som kanske var för sig
              inte ger så höga straff. Men när de utförs systematiskt och är
              en del i en kränkning av en person ska man kunna lägga ihop det
              och de som utfört det dömas för ett särskilt hedersbrott och då
              med en särskilt strängare straffskala.
            </seg>
          </u>
          <u>
            <seg>
              Det gjorde vi med kvinnofridslagstiftningen för 20 år sedan.
              Det innebar att vi fick upp straffskalorna rejält för mäns våld
              mot kvinnor i förhållande till hur det var på 90-talet. Där har
              vi nu mycket strängare straffskalor för de brotten.
            </seg>
          </u>
          <u>
            <seg>
              Jag hoppas att vi ska se precis samma utveckling när vi nu introducerar
              hedersbrottet med en egen straffskala och en egen brottsrubricering
              och går fram med det. Där kommer vi med förslag till lagstiftning
              först till Lagrådet och sedan till riksdagen, hoppas vi, under
              året.
            </seg>
          </u>
          <note>
            Anf. 36 AMINEH KAKABAVEH (-):
          </note>
          <u>
            <seg>
              Fru talman ! Tack så jättemycket, ministern, för svaret och redogörelsen!
            </seg>
          </u>
          <u>
            <seg>
              Beträffande hedersrubriceringen har jag varit en av instanserna
              som har skrivit remissvar. Det säger inte så mycket att det är
              en mängd lagstiftning som kommer att samlas i samma låda. Det
              kommer inte att hjälpa någon av de här flickor na eller de enskilda
              fall som är utsatta.
            </seg>
          </u>
          <u>
            <seg>
              Jag vill återigen betona skillnaden mellan estetiska operationer
              och så kallade oskuldsoperationer. Det är inte samma sak. Jag
              vill inte att det ska finnas patientsäkerhet för dem. Jag vill
              få bort dem helt. Det är två helt olika saker vi menar.
            </seg>
          </u>
          <u>
            <seg>
              Vi kommer aldrig att få bort alla skönhetsoperationer. Men jag
              vill få bort alla oskuldskontroller och oskuldsmekanismer. Jag
              tror att jag och ministern är helt eniga om detta.
            </seg>
          </u>
          <u>
            <seg>
              Jag välkomnar alla steg och alla initiativ när det gäller de
              här frågorna. Mitt problem är att tolkningen av lagen handlar
              om samtycke. Det är inte så lätt att tolka om det finns samtycke
              när man har kollektiv kontroll.
            </seg>
          </u>
          <u>
            <seg>
              Det handlar om de flickor som jag själv har varit i kontakt med.
              Om det hade varit någon annan som inte känt till mekanismerna
              skulle de säga: Vad är det för fel med det? Det är ju bra. Hon
              är ju trygg.
            </seg>
          </u>
          <u>
            <seg>
              Det ska vi inte ha. Jag hoppas att det kommer att beaktas och
              att man inte ska likställa det. Jag är glad för att det finns
              en öppning för att ha en annan utredning och göra en vidare utredning
              i den här frågan. Jag hoppas att ministern kan lova att det blir
              så fort som möjligt.
            </seg>
          </u>
          <note>
            Anf. 37 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Jag delar absolut den ambitionen. Det gäller
              inte minst dem som utför sådana här kontroller. Amineh Kakabaveh
              säger att vi vill få bort dem totalt. Det är klart att vi vill.
              Det vill sannerligen också jag.
            </seg>
          </u>
          <u>
            <seg>
              Jag menar att den lagstiftning som nu ligger på riksdagens bord
              gör det möjligt att ta läkarlegitimationer från dem som utför
              den här typen av kontroller. Det är trots allt viktigt.
            </seg>
          </u>
          <u>
            <seg>
              Amineh Kakabaveh nämner frågan om d en kommande lagstiftningen
              med hedersbrottsrubricering. Vi jobbar med den nu. Där tar vi
              från remissinstanserna in synpunkter på hur den i slutändan ska
              se ut.
            </seg>
          </u>
          <u>
            <seg>
              Vår ambition är att den ska få samma effekt som kvinnofridslagstiftningen
              fick för 20 år sedan. Vi fick då upp straffskalorna rejält när
              det gäller mäns våld mot kvinnor. Jag inte bara hoppas utan vill
              att det ska bli så också när det gäller den här delen. Det är
              en viktig signal utåt att det är brott som vi ser på med mycket
              stort allvar.
            </seg>
          </u>
          <u>
            <seg>
              Det är ändå viktigt att säga att ingen kan tvinga någon annan
              att göra sådana kontroller. Gör man det kan den som utför kontrollen
              göra sig skyldig till ett allvarligt sexuellt övergrepp. Den som
              tvingar någon annan att göra en sådan kontroll kan bli medgärningsman
              för ett allvarligt sexuellt övergrepp.
            </seg>
          </u>
          <u>
            <seg>
              I båda fallen rör det sig om brott med rejäla straffskalor. Det
              tycker jag är viktigt att säga till alla som Amineh Kakabaveh
              talar med. Det är fak ­ tiskt så straffrätten ser ut och kan tolkas.
              Sedan har Högsta domstolen inte prövat en sådan situation. Men
              allt vi vet om rättsreglerna och rättsläget just nu är att det
              mycket väl kan röra sig om handlingar som man kan ådömas mycket
              stränga straff för. Det är viktigt att säga.
            </seg>
          </u>
          <u>
            <seg>
              Sedan ser jag gärna över detta, och jag följer den här frågan
              noga fortsättningsvis. Det kan bli aktuellt med ytterligare uppdrag
              till myndigheter i detta fall.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2020/21:489 om europeiska miniminivåer
          </note>
          <note>
            Anf. 38 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Jonas Andersson i Skellefteå har frågat
              mig om jag anser att Sverige har befunnit sig på europeiska miniminivåer
              sedan krisen och om jag annars vidtar några åtgärder för att förändra
              detta.
            </seg>
          </u>
          <u>
            <seg>
              År 2016 infördes den tillfälliga migrationslagen som innebar
              att lag ­ stiftningen skärptes i syfte att anpassa den till den
              miniminivå som bland annat gäller enligt EU-rätten. Bakgrunden
              var att antalet asylsökande som sökte sig till Sverige under 2015
              var rekordhögt. Påfrestningarna på det svenska asylsystemet var
              stora, och även andra centrala samhällsfunktio ­ ner utsattes
              för en stor belastning. Den tillfälliga lagen var en av flera
              åt ­ gärder som syftade till att ta kontroll över situationen
              och kraftigt minska antalet asylsökande till Sverige och samtidigt
              förbättra bland annat kapa ­ citeten i mottagandet. Därutöver
              infördes bland annat gränskontroller vid inre gräns och id-kontroller.
            </seg>
          </u>
          <u>
            <seg>
              Sammantaget bidrog åtgärderna till att färre asylsökande kom
              till Sve ­ rige under de kommande åren. Antalet asylsökande sjönk
              kraftigt åren efter flyktingkrisen och har till följd av pandemin
              sjunkit ytterligare. Under 2020 hade Sverige det lägsta asylmottagandet
              på 20 år.
            </seg>
          </u>
          <u>
            <seg>
              När det gäller antalet beviljade uppehållstillstånd till anhöriga
              till före detta asylsökande har det antalet också minskat och
              uppgick 2020 till 5 500, vilket var det lägsta antalet sedan 2011
              .
            </seg>
          </u>
          <u>
            <seg>
              Inom Regeringskansliet pågår nu ett arbete med att ta fram de
              regler som ska vara på plats när den tillfälliga lagen löper ut
              i juli i år. Utgångspunkten för det arbetet utgörs av Migrationskommitténs
              betänkande En långsiktigt hållbar migrationspolitik och de kompletterande
              förslagen till detta. Inom ramen för det arbetet verkar jag för
              att värna asylrätten och för att säkerställa en framtida effektiv,
              rättssäker, långsiktigt hållbar och human migrationspolitik.
            </seg>
          </u>
          <note>
            Anf. 39 JONAS ANDERSSON i Skellefteå (SD):
          </note>
          <u>
            <seg>
              Fru ålderspresident! Tack, ministern, för detta något rumphuggna
              svar!
            </seg>
          </u>
          <u>
            <seg>
              Det är ingen hemlighet att coronapandemin har haft världsomspännan
              ­ de konsekvenser och att rörligheten av människor mellan länder
              har minskat kraftigt i hela världen. Att antalet asylsökande under
              2020 var det lägsta på 20 år stämmer. Men vi vet alla att anledningen
              stavas corona, någonting som minister Johansson själv har erkänt
              tidigare.
            </seg>
          </u>
          <u>
            <seg>
              Vi är också alla väl medvetna om att EU har betalat mångmiljardbelopp
              till Turkiets despot för att han ska stoppa flödet. Vi känner
              till hindren längs Ungerns och Kroatiens gränser. Vi har sett
              bilderna av den befästa grekiska gränsen, och vi har hört om hur
              den italienska regeringen har gjort allt för att stoppa illegala
              migranter som kommer över Medelhavet.
            </seg>
          </u>
          <u>
            <seg>
              Det är då kanske inte konstigt att färre asylsökande i dag når
              hela vägen till Sverige. Men hur hänger det ihop med svensk migrationspolitik?
              Det kanske man frågar sig. Svaret är: Det gör det förstås inte
              alls.
            </seg>
          </u>
          <u>
            <seg>
              Skulle andra länder vara lika oansvariga som den svenska regeringen
              så skulle vi stå där med byxorna nere igen. Faktum är att den
              svenska regeringen inte har vidtagit en enda åtgärd för att minska
              den asylrelaterade invandringen sedan man gråtande i panik införde
              den tillfälliga lagen för fem år sedan.
            </seg>
          </u>
          <u>
            <seg>
              Tvärtom har den tillfälliga lagen liberaliserats vid flera tillfällen.
              Man har skapat undantag och specialbestämmelser för personer utan
              skyddsskäl. Man har minskat försörjningskraven. Gränskontrollerna
              har nästan försvunnit, och id-kontrollerna löpte ut i december
              2018.
            </seg>
          </u>
          <u>
            <seg>
              Den rödgröna regeringen har sedan kämpat hårt under sommaren
              och hösten för att Migrationskommittén skulle nå ett riktigt urvattnat
              resultat, och det lyckades man ganska bra med. Det blev ännu fler
              undantag från försörjningskraven. Fler ska få PUT direkt, fler
              ska få stanna på grund av ömmande omständigheter och fler lagliga
              vägar ska öppnas så att fler kan invandra till Sverige.
            </seg>
          </u>
          <u>
            <seg>
              Under vintern har man spätt på med nya förslag i samma riktning:
              Det ska bli lättare att ta hit partner som man aldrig har haft
              ett ordentligt förhållande med, ännu fler ska få undantag från
              försörjningskraven och i princip alla som har väntat länge på
              beslut ska få stanna av humanitära skäl.
            </seg>
          </u>
          <u>
            <seg>
              Den enda logiska slutsats som går att dra av detta, fru ålderspresident,
              är att när pandemin äntligen börjar vara över och när människor
              börjar röra sig över gränsen igen kommer det här i högsta grad
              att gälla även Sverige. Det finns absolut ingenting som pekar
              på att Sverige kommer att ligga kvar på förra årets nivåer när
              det gäller asylrelaterad invandring.
            </seg>
          </u>
          <u>
            <seg>
              Sanningen är att Sverige till skillnad från övriga EU-länder
              fortfarande är precis lika öppet som det har varit tidigare. Vi
              har fortfarande beviljat kring 100 000 uppehållstillstånd om året
              sedan krisen, precis som vi gjorde åren före 2015. Alldeles före
              pandemin var Sverige det femte största mottagarlandet i Europa
              för asylsökande.
            </seg>
          </u>
          <u>
            <seg>
              Fru ålderspresident! Nu börjar vi närma oss det som interpellationen
              de facto gäller och det som ministern faktiskt helt har undvikit
              att svara på, nämligen frågan om europeiska miniminivåer.
            </seg>
          </u>
          <u>
            <seg>
              I ett svar på en skriftlig fråga den 3 mars menar ministern att
              regeringen inte har påstått att invandringen ligger på EU:s miniminivå
              men att lagen skärptes 2016 i syfte att anpassa den till den miniminivå
              som gäller enligt bland annat EU-rätten.
            </seg>
          </u>
          <u>
            <seg>
              Det här gör mig ärligt talat lite fundersam. Betyder det att
              ministern är nöjd med att anpassa lagen men sedan struntar i utfallet?
              Vad vill reger ­ ingen egentligen?
            </seg>
          </u>
          <u>
            <seg>
              Personligen tycker jag nog att europeisk miniminivå på volymerna
              på dem som de facto kommer till Sverige är det viktigaste. Anser
              ministern verkligen att regeringen har vidtagit alla åtgärder
              som går att vidta för att ligga på de miniminivåer som EU-rätten
              medger?
            </seg>
          </u>
          <note>
            Anf. 40 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Det fanns så mycket i det här inlägget som
              bara är rakt uppåt väggarna.
            </seg>
          </u>
          <u>
            <seg>
              Till att börja med säger Jonas Andersson rakt ut: Gränskontrollerna
              har nästan försvunnit. Kan han stå för det i sitt nästa inlägg?
              Åk ned till Lernacken vid Öresund och fråga poliserna som står
              där och gör kontroller om gränskontrollerna nästan har försvunnit!
              Så är det inte alls. Vi har haft gränskontrollerna sedan 2015.
              Vi har gränskontroller nu också. Vi har till och med förstärkt
              gränskontrollerna i anledning av pandemin. Vi avvisar ett stort
              antal människor varenda vecka som inte får lov att resa in i Sverige.
            </seg>
          </u>
          <u>
            <seg>
              Står Jonas Andersson för detta i sitt nästa inlägg – att gränskontrollerna
              nästan har försvunnit? I så fall är det en parallell verklighet
              som Jonas Andersson lever i.
            </seg>
          </u>
          <u>
            <seg>
              Sedan säger han att den humanitära grunden ska innebära att den
              som har väntat länge på beslut ändå får stanna av humanitära skäl.
              Så är det inte alls! Den humanitära grunden omfattar inte dem
              som har lagakraftvunna avslag. Den omfattar inte heller dem som
              är här illegalt, utan den omfattar dem som har haft uppehållstillstånd
              här under väldigt lång tid och har fått en särskild anknytning
              till Sverige. De kanske har varit här i åtta tio år, de jobbar,
              de betalar skatt och de har familj här i Sverige. Vi säger att
              de ska kunna få förlängt tillfälligt uppehållstillstånd. Men det
              handlar inte om att man har fått vänta länge på beslut. Det är
              också fullständigt fel.
            </seg>
          </u>
          <u>
            <seg>
              Vi anpassade migrationslagstiftningen ned till EU:s miniminivå
              2016. Det var en av våra åtgärder. Varför gjorde vi då det? Jo,
              för att ta kontrollen över situationen. Vi hade ett läge 2015
              då det kom 163 000. Det kom 10 000 i veckan. Det var omöjligt
              att hantera.
            </seg>
          </u>
          <u>
            <seg>
              Då införde vi id-kontrollerna, och då införde vi gränskontrollerna
              – det var den 12 november 2015, det minns jag så väl – och de
              har som sagt inte försvunnit. Då införde vi också den tillfälliga
              lagen, som vi har haft på plats sedan dess. Bakgrunden och lärdomen
              var förstås att man inte kan ha en lagstiftning som i alltför
              stor utsträckning avviker från övriga EU.
            </seg>
          </u>
          <u>
            <seg>
              Jonas Andersson säger vidare att jag inte bryr mig om utfallet.
              Men herregud – titta på utfallet och hur det blev! Antalet asylsökande
              har sedan dess minskat med över 90 procent. Och det är inte bara
              en följd av pandemin, för antalet asylsökande föll kraftigt redan
              2016. Det låg sedan kvar på låga nivåer 2017, 2018 och 2019. Sedan
              föll det ytterligare 2020 till följd av pandemin så att vi nu
              har det lägsta antalet på 20 år. Men redan 2016 föll antalet asylsökande
              väldigt kraftigt.
            </seg>
          </u>
          <u>
            <seg>
              Vad är då minimiregler, och hur ser Sveriges regler ut i förhållande
              till övriga EU? Det är ibland svårt att jämföra med övriga EU,
              men jag kan bara konstatera att Sverige har betydligt strängare
              regler än vad de allra flesta andra länder har just när det gäller
              migrationspolitiken.
            </seg>
          </u>
          <u>
            <seg>
              Ta bara uppehållstillståndens längd! De är i Sverige tre år för
              flyktingar. Vi behöver inte gå särskilt långt ut i Europa för
              att hitta mycket mer generösa regler. Fem år har Belgien, Bulgarien,
              Storbritannien, Italien, Spanien, Portugal och Tjeckien. De har
              alltså femåriga uppehållstillstånd. Frankrike har tioåriga uppehållstillstånd.
              Ungern, som ju brukar vara Sverigedemokraternas favoritland, har
              tre år för alternativ t skyddsbehövande. I Sverige har vi 13 månader.
              Ungern har alltså generösare regler för de alternativt skyddsbehövande
              än vad Sverige har.
            </seg>
          </u>
          <u>
            <seg>
              Jag står för att vi tog ned lagstiftningen och anpassade den
              till EU:s miniminivå och till de internationella konventioner
              som fanns just för att kunna hantera och klara av situationen.
            </seg>
          </u>
          <u>
            <seg>
              Fru ålderspresident! Jonas Andersson ska inte stå och sprida
              något slags bild av att detta inte har fått någon effekt, för
              det är fullständigt fel. Sverige ligger nu på en nivå och är i
              en situation där vi klarar av att hantera detta. Ingenting pekar
              heller på att vi kommer att hamna i någon ny flyktingkris, utan
              snarare tvärtom.
            </seg>
          </u>
          <note>
            Anf. 41 JONAS ANDERSSON i Skellefteå (SD):
          </note>
          <u>
            <seg>
              Fru ålderspresident! Tack, ministern, för svaret!
            </seg>
          </u>
          <u>
            <seg>
              Det är jättebra att Morgan Johansson vill ha kontroll över situationen.
              Då borde det också vara ganska enkelt att svara på en rak fråga.
              När Morgan Johansson pratar om Europas miniminivåer – är det då
              regeringens ambition att Sverige ska ligga på Europas miniminivåer
              även vad gäller utfallet, alltså volymerna? Det är en fråga som
              jag tycker att ministern kan ta med sig nu.
            </seg>
          </u>
          <u>
            <seg>
              Faktum är att varken lagstiftning eller utfall just nu ligger
              i närheten av några europeiska miniminivåer. Det är ganska lätt
              att bevisa genom att titta på de siffror som finns. Låt oss därför
              titta på utfallet och inte på intentio ­ nerna.
            </seg>
          </u>
          <u>
            <seg>
              Det stämmer, som tidigare nämnts, att antalet asylsökande i Sverige
              har minskat. Men tittar man på siffrorna i Europa ser man att
              grundorsaken ligger där, och inte här. Antalet båtmigranter har
              minskat med nästan 95 procent i Italien och med nästan 93 procent
              i Grekland. Vi har alltså Italiens kustbevakning och Greklands
              hårda gränsbevakning att tacka för våra siffror.
            </seg>
          </u>
          <u>
            <seg>
              Men jämfört med grannländerna då – kan vi hålla deras nivåer?
              Det vore väl rimligt, även om Sveriges integrationsskuld är skyhög
              jämfört med deras och räntan dagligen betalas i form av utanförskap,
              trångboddhet, vikande skolresultat, skjutningar, sprängningar,
              förnedringsrån, moralpoliser, ett växande skuggsamhälle etcetera.
              Siffrorna borde vara myck ­ et lägre för oss än för våra nordiska
              grannländer. Men nej, så är det inte.
            </seg>
          </u>
          <u>
            <seg>
              Förra året tog Sverige emot dubbelt så många asylsökande som
              hela resten av Norden tillsammans. Vi tog emot sex gånger fler
              per capita än Danmark, där Morgan Johanssons socialdemokratiska
              systerparti i reger ­ ingen nu har beslutat att målet är noll
              asylsökande.
            </seg>
          </u>
          <u>
            <seg>
              I Danmark pratar man nu i stället om att kraftigt utöka repatrieringsinsatserna
              och att det börjar vara dags för syrier att återvända till säkra
              delar av landet. Danmark ligger nog på Europas lägstanivåer, fru
              ålderspresident. Det gör inte Sverige, oavsett vad ministern tycker
              eller känner.
            </seg>
          </u>
          <u>
            <seg>
              Även när det gäller övrig invandring ligger Sverige i topp inom
              EU. Faktum är att Sverige aldrig under de senaste tio åren har
              varit utan medalj när det gäller anhöriginvandringen. År 2019
              fick vi silver, med mer än tre gånger så många utdelade tillstånd
              per capita för anhöriginvandring som Danmark. År 2018 vann vi
              guld, liksom 2017. Siffrorna för 2020 har ännu inte kommit från
              Eurostat, men tror ministern verkligen att Sverige för första
              gången på de här åren inte ligger på topplistan? Ministern har
              ju, precis som jag nämnde, skapat fler undantag från försörjningskraven.
            </seg>
          </u>
          <u>
            <seg>
              Faktum är att den enda typ av invandring där Sverige ligger under
              EU-genomsnittet är arbetskraftsinvandringen, med underbetalda
              pizzabagare och taxichaffisar som ska överleva på 13 000 kronor
              i månaden.
            </seg>
          </u>
          <u>
            <seg>
              Man kan även titta på en annan grundbult inom migrationspolitiken,
              nämligen medborgarskapet. Sedan den rödgröna regeringen grep makten
              2014 har antalet utlänningar som blivit svenska medborgare ökat
              kraftigt. Förra året var det över 80 000 personer som upptogs
              till svenska medborgare, i princip utan några krav alls.
            </seg>
          </u>
          <u>
            <seg>
              Regeringen har suttit vid makten i sju år, och inte en enda förändring
              har gjorts för att skärpa kraven. Hur tror ministern att möjligheten
              att snabbt och enkelt få ett svenskt pass påverkar miniminivåerna?
            </seg>
          </u>
          <u>
            <seg>
              För återvändandeärenden är utvecklingen närmast tragikomisk.
              Riksrevisionen visade förra året att kostnaderna har ökat med
              40 procent samtidigt som antalet avslutade ärenden har minskat.
              Det saknas styrning, lagstiftning och resurser, samtidigt som
              regeringens alla amnestier och kryphål i stället skapar nya målkonflikter
              och uppmuntrar migranter att bli en del av skuggsamhället.
            </seg>
          </u>
          <u>
            <seg>
              Hur bra rimmar det med att anpassa lagarna till den miniminivå
              som gäller enligt bland annat EU-rätten?
            </seg>
          </u>
          <note>
            Anf. 42 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Jag noterar att Jonas Andersson i det här
              inlägget inte vågade stå för det han sa i sitt första inlägg,
              det vill säga att gränskontrollerna i praktiken inte fanns längre.
              Alla vet att det är precis tvärtom: Gränskontrollerna finns kvar,
              och de har snarare stärkts på senare år.
            </seg>
          </u>
          <u>
            <seg>
              Sedan kom det en massa andra saker i hans andra inlägg som man
              bara undrar över. Nej, Sverige ligger inte i topp i fråga om asylinvandringen
              i EU. Vi gjorde det en gång. När jag tillträdde 2014 tog Sverige
              emot 12 procent av alla asylsökande som kom till EU. I dag är
              den siffran 3 procent. Vi tar alltså emot 3 procent av de asylsökande
              som kommer till EU. Sveriges befolkning är ungefär 2 procent av
              EU:s, och vår bnp ligger på knappt 3 procent. Vi tar alltså emot
              ungefär den andel som vi ska ta emot, det vill säga den andel
              som motsvarar vårt lands storlek. Vi gör vår del, och det tycker
              jag är bra.
            </seg>
          </u>
          <u>
            <seg>
              Jonas Andersson lyfter fram Danmark. Ja, de har lägre tal när
              det gäller antalet asylsökande, men de har inte lägre tal när
              det gäller andelen som beviljas uppehållstillstånd. Det är snarare
              tvärtom. I Danmark beviljar man 35 procent uppehållstillstånd
              av dem som söker. I Finland är siffran 38 procent. Vet Jonas Andersson
              vad siffran är i Sverige? Den ligger på 24 procent. Andelen som
              beviljas uppehållstillstånd är alltså högre i Danmark än vad den
              är i Sverige.
            </seg>
          </u>
          <u>
            <seg>
              Det kan bero på många olika saker. Det kan bero på lagstiftning,
              men det kan också bero på vilka grupper som söker sig till respektive
              land. Men den bild som Jonas Andersson försöker föra ut av att
              vår lagstiftning är mycket mer generös än andra länders är helt
              enkelt felaktig.
            </seg>
          </u>
          <u>
            <seg>
              Det var därför, för att kunna kontrollera detta, som vi anpassade
              vår lagstiftning ned mot EU:s miniminivå.
            </seg>
          </u>
          <u>
            <seg>
              Sedan finns det ju ett annat perspektiv här. För Sverigedemokraterna
              är invandrare alltid ett problem, någonting som vi inte ska ha
              i Sverige. De ska bara ut från Sverige – det är Sverigedemokraternas
              grundinställning. Och det spelar ingen roll hur många det kommer.
              Om det kommer 1 000, om det kommer 10 000 eller om det kommer
              50 000 spelar ingen roll för Sverigedemokraterna. Genom alla tider
              har det varit Sverigedemokrater ­ nas ständiga ingång i diskussionen
              att utlänningar ska hållas borta från Sverige. De ska inte få
              komma till Sverige. Det är i grunden en rasistisk syn. Vi vet
              att detta finns i Sverigedemokraternas dna, och det kommer fram
              hela tiden.
            </seg>
          </u>
          <u>
            <seg>
              Jag påstår att man också måste se till helheten i detta. När
              Sverige ­ demokraterna ständigt lyfter fram de problem som kan
              finnas med invand ­ ringen måste jag påpeka att det finns oerhört
              mycket som berikar vårt land i invandringens följd.
            </seg>
          </u>
          <u>
            <seg>
              Just de här tiderna påminns vi om det. 34 procent av alla läkare
              som jobbar i Sverige under pandemin är födda utomlands. 39 procent
              av alla undersköterskor som jobbar i vår sjukvård är födda utomlands.
              Över 1 miljon löntagare är födda utomlands, människor som jobbar
              i industrin, på byggen, i handeln och i välfärden. Sverige skulle
              inte klara en endaste dag utan de invandrare som går till jobbet
              varenda dag för att slita för ditt land och för mitt land tillsammans.
            </seg>
          </u>
          <u>
            <seg>
              Det är precis detta som är skillnaden i perspektiv. Medan Sverigedemo
              ­ kraterna aldrig missar ett tillfälle att racka ned på och ifrågasätta
              invand ­ rare som grupp påstår jag att man, för att behålla något
              slags anständighet i debatten och inte peka ut grupper på det
              sätt som Sverigedemokraterna ständigt gör, också måste vara beredd
              att säga att alla de människor som har en annan etnisk bakgrund
              än den svenska och som jobbar och sliter för vårt gemensamma land
              är välkomna här och är en del av Sverige.
            </seg>
          </u>
          <note>
            Anf. 43 JONAS ANDERSSON i Skellefteå (SD):
          </note>
          <u>
            <seg>
              Fru ålderspresident! Jag vet inte om Morgan Johansson är rätt
              person att prata om anständighet i någon debatt över huvud taget.
              Men vi kan väl släppa den biten så att Morgan Johansson i stället
              kan förklara sin politik.
            </seg>
          </u>
          <u>
            <seg>
              Jag vill höra regeringens syn på saken: Ligger vi på en miniminivå,
              ska vi ned på en miniminivå eller bryr sig regeringen inte alls
              i frågan? Vad menar Morgan Johansson när han pratar om miniminivåer
              och volymer? Det kan inte vara så svårt att förklara.
            </seg>
          </u>
          <u>
            <seg>
              Till skillnad från regeringspartierna är Sverigedemokraterna
              raka och tydliga med vad vi vill: Vi ska ha Europas lägsta nivåer,
              både vad gäller anpassning till EU-rätten och vad gäller själva
              mottagandet.
            </seg>
          </u>
          <u>
            <seg>
              Jag kan ge Morgan Johansson några tips på vad han skulle kunna
              göra för att på riktigt anpassa migrationslagen till den miniminivå
              som gäller enligt EU-rätten.
            </seg>
          </u>
          <u>
            <seg>
              Asylinvandringen ska ned till så nära noll som möjligt. Dörren
              måste stängas för alla som vill asylshoppa. Sverige måste helt
              enkelt bli oattraktivt som slutdestination för människor som har
              passerat tiotals säkra länder.
            </seg>
          </u>
          <u>
            <seg>
              Försörjningskraven på anhöriginvandring måste skärpas över hela
              linjen. Ingen ska invandra på skattebetalarnas bekostnad för att
              landa i fattigdom och utanförskap.
            </seg>
          </u>
          <u>
            <seg>
              Arbetskraftsinvandringen måste reformeras. Vi kan inte längre
              dela ut arbetstillstånd till pizzabagare och servitriser som jobbar
              för 13 000 kronor i månaden.
            </seg>
          </u>
          <u>
            <seg>
              Medborgarskapet måste uppvärderas. Det måste finnas ordentliga
              språkkrav och samhällskunskapskrav men också vandelskrav, försörjningskrav
              och krav på lång hemvist i Sverige.
            </seg>
          </u>
          <u>
            <seg>
              Återvändandet måste prioriteras. Alla som får avslag ska utvisas
              så fort det bara är möjligt enligt internationella konventioner.
              Fler förvarsplatser, mer elektronisk övervakning och sanktioner
              mot trilskande tredjeländer som inte vill ta emot sina egna medborgare
              måste till.
            </seg>
          </u>
          <u>
            <seg>
              Återvandringen måste uppmuntras, som i Danmark. Det är bra att
              Morgan Johansson också vill prata om Danmark, för där har vi jättegoda
              exempel att hämta.
            </seg>
          </u>
          <u>
            <seg>
              Det är den politiken som måste till för att vi ska kunna prata
              om europeiska miniminivåer på riktigt.
            </seg>
          </u>
          <note>
            Anf. 44 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Jag tror att skillnaderna framträder ganska
              klart här i debatten. Jonas Andersson vill alltid och i alla avseenden
              dels inte ta emot några invandrare, dels köra ut så många invandrare
              ur Sverige som man över huvud taget kan. Det är Sverigedemokraternas
              ingång. Jag står för en annan politik, nämligen en politik där
              vi upprätthåller asylrätten.
            </seg>
          </u>
          <u>
            <seg>
              En av slutsatserna som var viktiga efter andra världskriget var
              just att världens länder åtog sig att, om det utbryter krig och
              konflikt någonstans, ta hand om de flyktingar som flyr från de
              konflikterna. Jag är i grunden stolt över att Sverige under de
              senaste åren har kunnat ge skydd och stöd åt 180 000 syrier som
              flytt det kriget. Det är män, kvinnor och barn som annars mycket
              lätt hade kunnat gå under i någon bombkrevad i Homs eller Aleppo.
              Det är bara så, och jag är i grunden stolt över att vi har kunnat
              göra det.
            </seg>
          </u>
          <u>
            <seg>
              Sedan måste det naturligtvis göras på ett sådant sätt att de
              kan komma in i samhället på ett bra sätt, få utbildning och integreras
              i det svenska samhället. Men asylrätten viker jag inte från. Asylrätten
              står fast, och den är viktig att hålla på. Den handlar i grunden
              om att i ett läge där vi har kanske 80 miljoner flyktingar i världen
              måste alla länder som inte präglas av dessa konflikter ta ett
              gemensamt ansvar för dessa män, dessa kvinnor och dessa barn.
            </seg>
          </u>
          <u>
            <seg>
              Detta, fru ålderspresident, är i grunden en fråga om solidaritet
              och medmänsklighet. Jag vet inte om det är obekanta begrepp för
              Jonas Andersson. När jag honom i talarstolen verkar det så.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2020/21:493 om kortare straff för
            brottslingar som förlorar jobbet
          </note>
          <note>
            Anf. 45 Justitie- och migrationsminister MORGAN JOHANSSON (S):
          </note>
          <note>
            Fru ålderspresident! Christian Carlsson har frågat mig om jag
            anser att det är rättvist att våldtäktsmän kan få kortare fängelsestraff
            om de på grund av brottet riskerar att förlora jobbet, eller om
            jag är beredd att vidta åtgärder för att avskaffa 29 kap . 5 §
            7 brottsbalken. Han har också fråga t mig om jag anser att det
            finns några andra billighetsskäl i 29 kap . 5 § brottsbalken som
            skulle behöva avskaffas. Han har slutligen frågat mig om jag är
            beredd att vidta åtgärder för att revidera 29 kap . 5 § brottsbalken.
          </note>
          <u>
            <seg>
              Utgångspunkten för påföljdsbestämningen är hur allvarlig eller
              klandervärd den brottslighet som den tilltalade döms för är. Straff
              ska alltså bestämmas inom ramen för den tillämpliga straffskalan
              efter brottets eller den samlade brottslighetens straffvärde.
            </seg>
          </u>
          <u>
            <seg>
              Vid bedömningen av straffvärdet ska beaktas den skada, kränkning
              eller fara som gärningen inneburit, vad den tilltalade insett
              eller borde ha insett om detta samt de avsikter eller motiv som
              han eller hon haft. Vissa försvårande och förmildrande omständigheter
              som kan höja eller sänka straffvärdet anges uttryckligen i lagtexten.
            </seg>
          </u>
          <u>
            <seg>
              Vissa omständigheter påverkar inte hur allvarligt själva brottet
              är men kan ändå få genomslag när straffet bestäms. Återfall i
              brott kan i viss utsträckning medföra ett högre straff än vad
              straffvärdet motsvarar. Omständigheter hänförliga till den tilltalades
              person eller handlande efter brotte t, så kallad e billighetshänsyn,
              kan i stället medföra strafflindring.
            </seg>
          </u>
          <u>
            <seg>
              Bestämmelsen om strafflindring, som Christian Carlsson tar upp,
              inne ­ håller flera omständigheter som domstolen i skälig omfattning
              ska beakta . De tre första punkterna innefattar omständigheter
              som gärningsmannen inte har kontroll över, till exempel att den
              tilltalade till följd av brottet drabbats av allvarlig kroppsskada
              . De två omständigheter som därefter räknas upp grundar sig på
              att gärningsmannen genom någon form av fri ­ villigt handlande
              efter brottet gett uttryck för ett avståndstagande från den brottsliga
              handlingen och därigenom framstår som mindre klandervärd.
            </seg>
          </u>
          <u>
            <seg>
              Innehållet i de tre därpå följande punkterna tar sikte på det
              som kallas sanktionskumulation , det vill säga de fall då den
              tilltalade utöver straffet också drabbas av andra sanktioner till
              följd av den brottsliga gärningen, till exempel avskedande eller
              uppsägning. Vidare finns en allmänt hållen punkt som ger domstolen
              möjlighet att beakta även andra omständigheter än de uppräknade
              .
            </seg>
          </u>
          <u>
            <seg>
              Bestämmelsen om strafflindring ska enligt förarbetena tillämpas
              med viss restriktivitet. Det krävs således att billighetsskälen
              är av viss tyngd för att strafflindring ska medges.
            </seg>
          </u>
          <u>
            <seg>
              Ett avskedande eller en uppsägning ska enligt bestämmelsen förorsaka
              den tilltalade men för att kunna leda till strafflindring. Om
              ett antagande om avskedande eller uppsägning visat sig felaktigt
              kan domstol en under vissa förutsättningar undanröja påföljden
              och döma till ny påföljd för brottet .
            </seg>
          </u>
          <note>
            Inom Regeringskansliet pågår för närvarande inget arbete som
            syftar till att avskaffa någon av omständigheterna i 29 kap .
            5 § brottsbalken. I sammanhanget kan noteras att riksdagen 2019
            avslog ett motion syrkande av Christian Carlsson om att reducera
            möjligheterna att beakta omständigheter enligt bestämmelsen med
            motiveringen att regleringen är väl avvägd.
          </note>
          <u>
            <seg>
              Jag vill betona att regeringen bedriver ett mycket aktivt arbete
              på det straffrättsliga området. Exempelvis har på regeringens
              initiativ straffskalorna skärpts för en rad brott, bland annat
              grov våldtäkt, grovt rån, grov misshandel, grov utpressning, grovt
              olaga tvång, grovt olaga hot och grovt vapenbrott.
            </seg>
          </u>
          <u>
            <seg>
              Vidare har regeringen reformerat sexualbrottslagstiftningen,
              och Sverige har nu den strängaste lagstiftningen vi någonsin haft.
              Men det behövs ytterligare åtgärder för att stärka lagstiftningen
              när det gäller sexualbrotten. Regeringen har därför gett en särskild
              utredare i uppdrag att bland annat se över straffskalorna för
              sexualbrotten och lämna förslag på de förändringar som kan behövas
              för att de ssa i tillräcklig mån ska spegla brottens allvar .
            </seg>
          </u>
          <note>
            Anf. 46 CHRISTIAN CARLSSON (KD):
          </note>
          <u>
            <seg>
              Fru ålderspresident! Sverige behöver en rättspolitik som sätter
              människors trygghet och rättvisan i fokus. En man dömdes nyligen
              i tingsrätten för att ha våldtagit en kvinna under en massagebehandling
              vid ett svenskt spa, men eftersom han förlorat jobbet på grund
              av brottet och förmodligen inte kan jobba som massör igen valde
              hovrätten att sänka straffet med tre månader.
            </seg>
          </u>
          <u>
            <seg>
              Dagens Juridik har rapporterat om fallet som tydliggör en sedan
              tidigare uppenbar och allvarlig brist inom svensk straffrätt.
              I b rottsbalkens 29 kap. 5 § nämns en rad omständigheter, så kallade
              billighetsskäl, som gör att domstolen har rätt att döma till ett
              lindrigare straff än vad som annars är föreskrivet för brottet.
              Det är alltså en av punkterna i den här bestämmelsen som gör att
              kriminella här i landet kan få kortare straff, eller en lindrigare
              påföljd, om de blir av med jobbet på grund av sin egen brottslighet.
            </seg>
          </u>
          <u>
            <seg>
              Frågan är om det är rimligt. Ska vi verkligen behöva ha det så?
              Sverige är nu ett av länderna med värst våldtäktsstatistik, enligt
              World Population Review . Jag är väl medveten om att våldtäktsstatistiken
              av flera skäl inte kan jämföras rakt av, men samtidigt har de
              anmälda våldtäkterna i Sverige ökat med 44 procent, enligt Brottsförebyggande
              rådet.
            </seg>
          </u>
          <u>
            <seg>
              I flera av våra förorter är varannan kvinna otrygg när hon rör
              sig i sitt eget bostadsområde. Jag känner själv flera tjejer som
              berättat hur de går med nycklarna mellan knogarna och mobilen
              fastklistrad vid örat av rädsla för att utsättas för brott. Våldtäktsmännen
              och andra brottslingar får där ­ emot sänkta straff om de förlorar
              jobbet på grund av övergrepp som de själva har begått. Var finns
              brottsofferperspektivet i detta? Och hur står det till med rättvisan
              i Sverige?
            </seg>
          </u>
          <u>
            <seg>
              Det är mot denna bakgrund som jag har frågat justitieminister
              Morgan Johansson om han anser att det är rättvist att våldtäktsmän
              kan få kortare fängelsestraff om de på grund av sitt brott riskerar
              att förlora jobbet. Av ministerns svar att döma verkar regeringen
              dessvärre anse att det här är rättvist. Jag hör i alla fall inte
              att regeringen är beredd att göra något åt orättvisorna i 29 kap.
              5 § brottsbalken. Det tycker jag är djupt beklagligt.
            </seg>
          </u>
          <note>
            Anf. 47 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Man kan alltid diskutera straffrättssystemets
              utformning. Det finns strafflindringskunder och det finns också
              ett stort antal straffskärpningskunder. Men det viktiga är själva
              utgångspunkten för straffrätten, det vill säga att påföljden står
              i proportion till brottets allvar. Det ska man alltid ha som utgångspunkt,
              och det är det som domstolar alltid väger in i de enskilda fallen.
              Det är det man har att utgå från.
            </seg>
          </u>
          <u>
            <seg>
              Jag kan inte gå in i enskilda ärenden, men jag kan konstatera
              att riksdagen står bakom hur straffrätten är utformad på den här
              punkten. Riksdagen har ju behandlat en motion av Christian Carlsson,
              och den motionen föll. Jag har inget annat att utgå från än att
              man anser att den här regleringen som vi har nu är väl avvägd.
            </seg>
          </u>
          <u>
            <seg>
              Sedan handlar det här naturligtvis om hur straffrätten kring
              sexualbrotten ser ut totalt sett. Jag kan då konstatera att Sverige
              nu har en sexualbrottslagstiftning som är strängare än någonsin
              tidigare. Jag blir lite besviken på Christian Carlsson när han
              säger att vi ligger väldigt illa till och jämför våldtäktsstatistik
              med övriga länder. Han säger att vi skulle ha värst våldtäktsstatistik
              och så vidare. Det där har man gått igenom på de seriösa nyhetssajterna
              f ör att bedöma vad det är som påverkar statistiken i Sverige.
            </seg>
          </u>
          <u>
            <seg>
              En viktig del i detta är att vi har en mycket bredare lagstiftning
              i Sve ­ rige. Vi har kriminalisering av våldtäkt inom äktenskapet.
              Det är det inte alla länder som har – vi fick det inte förrän
              1965 – och jämför du då med länder som inte har den kriminaliseringen
              får du en mycket högre statistik här. Efter samtyckeslagens genomförande
              har vi också en bredare defini ­ tion av våldtäkt, och därmed
              blir det också fler som faller inom den ramen, vilket påverkar
              statistiken för vår del.
            </seg>
          </u>
          <u>
            <seg>
              Jag har sett att bland annat Brottsförebyggande rådet har gått
              igenom det här och jämfört, och vi ligger ungefär vid EU-genomsnittet,
              skulle jag vilja säga, när det gäller sexualbrottsstatistiken.
            </seg>
          </u>
          <u>
            <seg>
              För oss är det här en viktig fråga att fortsätta arbeta med.
              Jag drev igenom samtyckeslagstiftningen 2018 efter nästan 20 år
              av lång, lång diskus ­ sion. Alliansregeringen utredde den här
              frågan men vågade inte gå vidare med den utan lade ett förslag
              som ni var på väg fram med i papperskorgen. Jag plockade upp den
              frågan igen och såg till att få en samtyckeslagstiftning på plats
              2018 som bara den har lett till att antalet fällande domar för
              våldtäkt har ökat med 75 procent, vilket en utvärdering har visat.
              Antalet åtal ökade med 80 procent och antalet fällande domar ökade
              med 75 procent efter den reformen. Den är jag väldigt stolt över.
              Den är nog vår viktigaste straffrättsliga reform som vi gjorde
              under förra mandatperioden därför att den talar ett tydligt språk
              om att sex bygger på frivillighet. Är det inte frivilligt handlar
              det om ett övergrepp som du kan bli dömd för, och då är det rejäla
              straffskalor som du i så fall möter.
            </seg>
          </u>
          <u>
            <seg>
              Vi skärpte också straffet för grov våldtäkt, vi införde ett oaktsamhetsbrott,
              vi införde bättre stöd i form av målsägandebiträden för den som
              utsatts för sexualbrott och mycket annat.
            </seg>
          </u>
          <u>
            <seg>
              Sedan är jag beredd att gå vidare i straffrätten när det gäller
              sexualbrotten. Jag har bett en utredare att titta på frågan om
              sexuellt ofredande och straffskalorna som sådana. Jag anser att
              det finns skäl att också höja straffet för våldtäkt av normalgraden,
              som det heter på juristsvenska, det vill säga det som inte är
              den grova våldtäkten utan våldtäkten där under och den som vi
              pratar om här. Jag är beredd att också skärpa straffen i den delen.
            </seg>
          </u>
          <u>
            <seg>
              Jag kommer att få ett betänkande under våren, och så får vi se
              vad utredaren har kommit fram till.
            </seg>
          </u>
          <note>
            Anf. 48 CHRISTIAN CARLSSON (KD):
          </note>
          <u>
            <seg>
              Fru ålderspresident! Min första fråga i interpellationen är inte
              särskilt svår att besvara. Den handlar om rättvisa. Antingen är
              det rättvist att våldtäktsmän och andra brottslingar kan få kortare
              straff om de riskerar att förlora jobbet eller så är det orättvist.
              Om det är orättvist borde regeringen också vara beredd att förändra
              brottsbalken.
            </seg>
          </u>
          <u>
            <seg>
              En rättspolitik som fokuserar mer på brottslingen än på att säkerställa
              att straffen som utdöms i våra domstolar är rättvisa och faktiskt
              ger brottsoffret upprättelse är ärligt talat inte mycket till
              rättspolitik. Rättvisa handlar ju i grunden om att respektera
              andra människor och deras rättigheter – rättigheter som följer
              av alla människors lika värde.
            </seg>
          </u>
          <u>
            <seg>
              Den som väljer att begå brott i stället för att behandla sina
              medmänniskor med respekt, den som stjäl, slår eller våldtar, den
              som förtrycker och på så vis är beredd att sätta sig själv över
              andra skapar en moralisk skuld i förhållande till brottsoffer
              och samhälle som måste betalas tillbaka för att rättvisans vågskål
              ska väga jämnt.
            </seg>
          </u>
          <u>
            <seg>
              I och med straffet upprättas brottsoffret, och det är också genom
              att avtjäna ett rättvist straff som brottslingen sonar sin skuld.
              På så vis kan brottslingen förtjäna en andra chans – en chans
              att ångra sig, en chans att bättra sig. Men det är först när skulden
              betalas tillbaka genom ett rättvist straff som rättvisa skipas.
            </seg>
          </u>
          <u>
            <seg>
              Självklart ska det finnas både förmildrande och försvårande omständigheter.
              Ett rättvist billighetsskäl kan exempelvis vara om gärningsmannen
              frivilligt angett sig eller försökt att begränsa skadan av sitt
              brott. Varje omständighet som riksdagen säger får användas i våra
              domstolar måste dock påverka straffet på ett sätt som är rättvist.
              I dag finns det en massa omoraliska straffrabatter och orättvisa
              billighetsskäl som ger brottslingar kortare straff och som inte
              går att motivera.
            </seg>
          </u>
          <u>
            <seg>
              Om en rånare spränger sig in i en bank och skadas i samband med
              sprängningen, om ett gäng överfaller en ung man och någon i gänget
              själv skadas eller om ett brottsoffer av någon anledning har dröjt
              med sin anmälan kan detta kan leda till flera månader eller flera
              år kortare fängelsestraff. Det är inte rättvist i förhållande
              till brottsoffret, och det är därför som det behövs en utredning
              för att revidera 29 kap. 5 §. Jag menar att justitieministern
              borde vara beredd att stödja Kristdemokraterna i detta.
            </seg>
          </u>
          <note>
            Anf. 49 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Jag menar nog att reglerna är väl avvägda
              här, och det har också riksdagens majoritet menat. Det är därför
              som det här förslaget har fallit i riksdagen.
            </seg>
          </u>
          <u>
            <seg>
              Det viktiga är, tycker jag, att om man vill få upp straffskalorna
              och se till att fler gärningsmän blir dömda ska man gå på minimistraffet
              kring varje brott, vilket vi nu har gjort. Vi har skärpt minimistraffet
              för så gott som alla de grova våldsbrotten: grov misshandel, grovt
              rån, grovt olaga hot och grovt tvång. Det gjorde vi den förra
              mandatperioden. Grovt vapen ­ brott skärpte vi nyligen straffet
              för. Grov våldtäkt skärpte vi också minimi ­ straffet för från
              fyra till fem års fängelse, som jag nämnde tidigare.
            </seg>
          </u>
          <u>
            <seg>
              Det är så man får upp straffskalorna. Då får man effekt.
            </seg>
          </u>
          <u>
            <seg>
              Har det här betytt någonting på riktigt? Ja, det har det faktiskt.
              År 2019 dömde svenska domstolar ut sammanlagt över 10 000 fängelseår.
              Man talar om den samlade straffmassan. Svenska domstolar dömde
              alltså sammanlagt ut över 10 000 fängelseår 2019, vilket var en
              ökning med nästan 30 procent på bara två år. Svenska domstolar
              dömer alltså ut både fler och längre fängelsestraff än vad de
              gjorde tidigare. En ökning på 30 procent på två år är en mycket
              kraftig ökning.
            </seg>
          </u>
          <u>
            <seg>
              Jag ser det också i kriminalvården, fru ålderspresident. Vi har
              1 000 fler frihetsberövade i dag än vad vi hade för två år sedan.
              Vi har 100 procents beläggning på både häkten och anstalter, och
              vi arbetar nu med att bygga ut häkten och anstalter.
            </seg>
          </u>
          <u>
            <seg>
              Bilden man försöker sätta av att straffskärpningarna inte får
              någon effekt eller inte betyder någonting är därför fel. Det ser
              vi mycket, mycket konkret både när det gäller domstolsstatistiken
              och kriminalvården.
            </seg>
          </u>
          <u>
            <seg>
              Jag kan väl säga att där har Kristdemokraterna inte precis underlättat
              för regeringen. Under de här sex åren har det funnits ett enda
              tillfälle då Kristdemokraterna har haft något riktigt inflytande.
              Det var när ni hösten 2018, när vi hade en övergångsregering,
              lyckade trumfa igenom en budget här i riksdagen enligt eget huvud.
            </seg>
          </u>
          <u>
            <seg>
              Då sänkte ni skatten med 20 miljarder, men det värsta var att
              ni underfinansierade Kriminalvården med nästan 300 miljoner kronor.
              Det första jag fick göra när jag kom tillbaka som justitieministern
              i januari 2019 var därför att hälla in ytterligare en halv miljard
              till Kriminalvården för att man skulle kunna lösa sin uppgift.
            </seg>
          </u>
          <u>
            <seg>
              Min poäng är alltså att det inte duger att stå här och kräva
              hårdare straff stup i kvarten för att sedan, när det verkligen
              betyder någonting och man får besluta om det här, skära ned på
              Kriminalvården som ju just ska lösa den uppgift som hårdare straff
              leder till. Det duger inte. Här har Krist ­ demokraterna inte
              visat något ansvarstagande över huvud taget.
            </seg>
          </u>
          <u>
            <seg>
              Som jag sa i mitt tidigare inlägg gjorde inte Kristdemokraterna
              det när det gäller sexualbrotten heller. Den tidigare alliansregering
              som Krist ­ demokraterna satt i utredde ju samtyckeslagstiftningen
              och fick 2010 ett betänkande som man sedan inte vågade gå vidare
              med utan kastade i pap ­ perskorgen. Tack vare ett utskottsinitiativ
              som jag tog när jag var ordföran ­ de i justitieutskottet under
              våra oppositionsår lyckades vi starta en sådan process igen. Sedan
              kunde vi driva igenom samtyckeslagstiftningen från och med 2018,
              en av våra viktigaste straffrättsliga reformer som bara den alltså
              har lett till att antalet våldtäktsdomar nu har ökat med 75 procent
              i förhållande till hur det var tidigare. Det är jag faktiskt väldigt
              stolt och glad över.
            </seg>
          </u>
          <u>
            <seg>
              Vi kommer att fortsätta med detta, och vi kommer att behöva skärpa
              lagstiftningen ytterligare för att bekämpa den här typen av brott.
            </seg>
          </u>
          <note>
            Anf. 50 CHRISTIAN CARLSSON (KD):
          </note>
          <note>
            Fru ålderspresident! Tack, justitieminister Morgan Johansson,
            för debatten!
          </note>
          <u>
            <seg>
              Jag konstaterar att i Sverige kan våldtäktsmän och andra kriminella
              få kortare straff om de på grund av brottet blir av med jobbet.
              Det tycker Morgan Johansson är rättvist. Han är inte beredd att
              göra någonting åt detta.
            </seg>
          </u>
          <u>
            <seg>
              Men det är inte rättvist. Det saknar brottsofferperspektiv och
              är inte moraliskt försvarbart. För att rättvisa ska kunna skipas
              i våra domstolar behöver straffen i stället stå i proportion till
              brottets allvar och kränkningen av brottsoffret.
            </seg>
          </u>
          <u>
            <seg>
              Frågor som justitieminister Morgan Johansson behöver ställa sig
              är därför: Blir en våldtäkt mot en kvinna mindre allvarlig för
              att våldtäktsmannen förlorar jobbet eller behöver byta bransch?
              Blir ett förnedringsrån mot en ung kille mindre allvarligt för
              att rånaren själv skadar sig i samband med brottet? Blir våld
              i hemmet mindre allvarligt för att mamman som misshandlats dröjer
              med sin anmälan?
            </seg>
          </u>
          <u>
            <seg>
              Det entydiga svaret på dessa frågor borde förstås vara nej. Därför
              ska inte heller den sortens omständigheter kunna resultera i kortare
              straff för gärningsmannen.
            </seg>
          </u>
          <u>
            <seg>
              Vi behöver säkerställa att rättvisa straff kan utdömas i våra
              domstolar. Det är bra att regeringen har höjt minimistraffen för
              sexualbrotten, men i stället för att gömma sig bakom riksdagsmajoriteten
              är justitieminister Morgan Johansson välkommen att opinionsbilda
              för förändring tillsam ­ mans med Kristdemokraterna. Det verkar
              dock som att det krävs en ny regering för att vi ska få en svensk
              straffrättsreform som prioriterar människors trygghet och syftar
              till rättvisa.
            </seg>
          </u>
          <note>
            Anf. 51 Justitie- och migrationsminister MORGAN JOHANSSON (S):
          </note>
          <u>
            <seg>
              Fru ålderspresident! Förra gången vi hade en borgerlig regering
              kastade man samtyckeslagstiftningen i papperskorgen. Den ville
              man inte gå vidare med. Det var tack vare ett utskottsinitiativ
              som vi socialdemokrater tog under våra oppositionsår som vi lyckades
              återstarta den processen och få en ordning så att vi nu har den
              strängaste sexualbrottslagstiftningen någonsin.
            </seg>
          </u>
          <u>
            <seg>
              Jag återkommer till frågan som Christian Carlsson inte svarar
              på, nämligen varför ni blockerade alla reformer på det här området
              under alla era åtta regeringsår. Den frågan har vi inte fått något
              svar på. Vi får väl återkomma till den under en senare debatt.
            </seg>
          </u>
          <u>
            <seg>
              I den här diskussionen vill jag framhålla att om man ska få en
              effekt på riktigt är det inte straffskärpningsgrunderna och strafflindringsgrunderna
              man ska gå på, utan då är det minimistraffen för de enskilda brotten
              som är viktiga. Vi har skärpt minimistraffen för så gott som alla
              de grova våldsbrotten, de grova vapenbrotten, de allvarliga narkotikabrotten
              och även för sexualbrottet grov våldtäkt.
            </seg>
          </u>
          <u>
            <seg>
              Jag är beredd att gå fram med ytterligare straffskärpningar just
              när det gäller minimistraffen för att komma åt annan brottslighet.
              Jag nämnde straffskärpning för våldtäkt, men det gäller också
              rån, som ju Christian Carlsson har diskuterat. Det finns en sittande
              utredning som ser över straffrätten i den delen. Det handlar bland
              annat om att kunna häkta fler som begår de allvarliga brotten
              så att de inte kommer ut på gatorna igen.
            </seg>
          </u>
          <u>
            <seg>
              Det viktiga är att om straffnivåerna ska höjas måste man gå på
              minimi ­ straffen, men då måste man också se till att det finns
              polisiära möjligheter att utreda brotten. Där har vi också gjort
              stora satsningar.
            </seg>
          </u>
          <u>
            <seg>
              Men kom inte och säg att våra straffskärpningar inte har fått
              effekt. Det har de fått. Domstolarna dömer till längre fängelsestraff
              och till hårdare fängelsestraff än tidigare, och det syns i k
              riminalvården.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2020/21:536 om avtal för allhjulsdrivna
            lastbilar
          </note>
          <note>
            Anf. 52 Försvarsminister PETER HULTQVIST (S):
          </note>
          <u>
            <seg>
              Fru ålderspresident! Mikael Oscarsson har frågat mig om jag a
              nser att det är försvarbart att inköpsavtalet med Rheinmetall
              MAN Military Vehicles avseende allhjulsdrivna lastbilar förlängdes
              2018 med ytterligare fem år trots kraftiga förseningar och skenande
              kostnader, bland annat för anpassningar av de utländskt tillverkade
              fordonen . Han har också frågat varför detta avtal ska fortlöpa
              när vi står inför de samhällsutmaningar vi gör , då Sverige endast
              har köpt ett antal hundra fordon medan Norge har köpt ett mindre
              antal . Vidare har han frågat mig om jag anser, mot bak ­ grund
              av att de svenska tillverkarna, inte minst under coronakrisen,
              visat hur snabbt de kunnat bistå samhället med kompetens, fordon,
              förare och omställning av produktion till skyddsmateriel, att
              fördelarna med det så kallade Norgeavtalet fortfarande överväger
              och kommer att leda till ytterligare förlängningar av avtalet
              . Slutligen har han frågat om jag är beredd att säga upp det rådande
              avtalet och göra en ny upphandling som även tar hänsyn till behovet
              av försörjningstrygghet .
            </seg>
          </u>
          <u>
            <seg>
              Jag vill inledningsvis påminna om de grundläggande förhållanden
              som gäller i fråga om förvaltningens självständighet. Ingen myndighet,
              inte heller riksdagen eller en kommun, får bestämma hur en förvaltningsmyndighet
              ska besluta i ett ärende som rör myndighetsutövning mot enskild
              eller som rör tillämpning av lag. Det är Försvarets materielverk
              i samverkan med sin norska motsvarighet som ansvarar för upphandlingen
              och den kommersiella relationen med leverantören. Ett statsråd
              är således förhindrad att ingripa i upphandlingen.
            </seg>
          </u>
          <note>
            Den anskaffning som Mikael Oscarsson frågar om inleddes för mer
            än tio år sedan. Efter bemyndigande av regeringen ingick Försvarets
            materiel ­ verk i mars 2010 avtal med sin norska motsvarighet
            om att upphandla ut ­ veckling och produktion av en fordonsflotta
            allhjulsdrivna lastbilar. Efter upphandling i konkurrens tilldelades
            i december 2013 den tyska fordons ­ tillverkaren Rheinmetall MAN
            Military Vehicles , RMMV, kontraktet.
          </note>
          <note>
            Sverige har hittills beställt 330 fordon och 24 släp för stridsvagnstrans
            ­ port , varav 221 fordon är levererade. Totalt har fyra avrop
            gjorts från ram ­ avtalet. Det första avropet drabbades av förseningar,
            men senare avrop föl ­ jer leveranstidsplanerna. Enligt Försvarets
            materielverk fungerar ramavta ­ let väl och tillgodoser Försvarsmaktens
            nuvarande behov av militäranpas ­ sade allhjulsdrivna lastbilar
            . Jag noterar i detta sammanhang att avtalet har varit av stor
            betydelse för anskaffningen av de bärare som behövs för det nya
            medelräckviddiga luftvärnssystemet 103 Patriot. Vidare är lastbilen
            ett möjligt alternativ som bärare till artillerisystemet Archer.
          </note>
          <u>
            <seg>
              Avtalet med RMMV löper till utgången av 2023. Med utgångspunkt
              i den fastställda investeringsplanen kommer Försvarsmakten och
              Försvarets materielverk inför detta att analysera vilka typer
              av fordon, till vilka krigs ­ förband som fordon behövs och i
              vilken ordning fordon ska upphandlas. Ett eventuellt avslutande
              i förtid av avtalet är en fråga för Försvarets mate ­ rielverk.
              Vad jag förstår kan de verksamhetsmässiga, upphandlingsrätts ­
              liga och diplomatiska konsekvenserna av att i förtid avsluta ett
              giltigt ram ­ avtal och avbryta lagda beställningar med det tyska
              företaget och därmed samarbetsavtalet med Norge i dag inte överblickas.
              En omedelbar risk tor ­ de vara att den svenska staten blir ersättningsskyldig
              för företagets upp ­ arbetade kostnader och förlorade intäkter.
            </seg>
          </u>
          <u>
            <seg>
              Jag kan slutligen konstatera att de svenska lastbilstillverkarna
              Scania och Volvo, genom både tidigare och pågående beställningar,
              är betydelsefulla leverantörer till det svenska försvaret. Sedan
              2019 har Försvarets materielverk beställt över 370 lastbilar från
              företagen. Försvarsbeslutet 2020, som innebär en fortsatt utveckling
              av det nationella försvaret och en förstärkning av Försvarsmaktens
              krigsorganisation, kommer även att kräva omfattande tillväxt i
              Försvarsmaktens transportresurser, underhållstjänst och andra
              stödfunktioner.
            </seg>
          </u>
          <note>
            Anf. 53 MIKAEL OSCARSSON (KD):
          </note>
          <u>
            <seg>
              Fru ålderspresident! Bakgrunden till denna interpellationsdebatt
              är avtalet för allhjulsdrivna lastbilar.
            </seg>
          </u>
          <u>
            <seg>
              Låt oss först konstatera att historiskt har Scania och Volvo
              levererat tusentals fordon till Försvarsmakten. Vi kan lära oss
              mycket av historien och inte göra om misstagen.
            </seg>
          </u>
          <u>
            <seg>
              Vi ska inte sticka under stol med att avtalet skrevs 2013–2014,
              men det skulle vara intressant att få höra hur Peter Hultqvist
              tänkte när han förlängde avtalet. Det visade sig ju att mellan
              2 ½ och 5 procent av fordo ­ nen levererades, men från början
              var det sagt att det skulle röra sig om 2 000–4 000 fordon.
            </seg>
          </u>
          <u>
            <seg>
              Jag är säker på att försvarsministern har besökt regementena,
              och då har han sett att fordonen inte fungerar särskilt bra. Vi
              kan titta på exemplet med en lastbil. Svenska folket vet att man
              ska kunna sätta ett släp efter lastbilen. Men vad händer? Jo,
              lastbilen och släpet blir så klumpigt att man knappt kommer igenom
              en svensk rondell, och man kan inte vända inne på kasernområdet.
              Det är inte tillfredsställande.
            </seg>
          </u>
          <u>
            <seg>
              Det norska samarbetet lyftes fram. Men hur är det egentligen,
              försvarsministern? Har Norge betalat något för att man bröt avtalet
              och inte gick vidare med Archer? Det kan vara intressant för kammaren
              att få höra. Varför ska Sverige hålla fast vid ett avtal när det
              inte fungerar som det var tänkt?
            </seg>
          </u>
          <u>
            <seg>
              Vi ska nu öka försörjningstryggheten och tänka på totalförsvaret.
              Vi vet att logistiken är blodomloppet i ekonomin, och det gäller
              i fredstid, kris, höjd beredskap och krig. Vi vet vidare att varor,
              läkemedel och livsmedel måste nå invånarna. Ytterst sett handlar
              det om överlevnad.
            </seg>
          </u>
          <u>
            <seg>
              Volvo och Scania är djupt engagerade i arbetet med förstärkt
              försörjningsberedskap, men de får alltså inte leverera i det här
              fallet. Varifrån kommer egentligen tanken att ge monopol till
              en leverantör? Det är ju inte ett modernt sätt att arbeta på.
              Varför förlängdes avtalet?
            </seg>
          </u>
          <u>
            <seg>
              Det är också viktigt att titta på vad Volvo och Scania har gjort
              under pandemin.
            </seg>
          </u>
          <u>
            <seg>
              De har donerat eget skyddsmaterial. De har köpt in ett antal
              hundra tusen skyddsmasker, handskar och ansiktsvisir från marknaden
              och donerat till regioner och stat. De har ställt om sin produktion
              och producerat flera hundra tusen skyddsvisir och skänkt till
              sjukvården och regioner och kommuner. De har producerat ett par
              hundra tusen skyddsförkläden. De har stöttat Försvarsmakten med
              transportkapacitet, med fordon och frivilliga, vid transport av
              medicinsk materiel och annan utrustning – utan kostnad. Och de
              har hjälpt andra företag att skala upp produktionen av respiratorer
              och skyddsmaterial och stöttat dem för att kunna skänka till sjukvården.
            </seg>
          </u>
          <u>
            <seg>
              Jag vill ge statsrådet en ny chans att svara. Vad ligger egentligen
              bak ­ om att han, nästan nio månader innan det ens behövdes, förlängde
              det här avtalet?
            </seg>
          </u>
          <note>
            Anf. 54 Försvarsminister PETER HULTQVIST (S):
          </note>
          <u>
            <seg>
              Fru ålderspresident! Det är ju bra att vi har klarat ut historien
              i det här och att det skedde rätt långt tillbaka i tiden.
            </seg>
          </u>
          <u>
            <seg>
              Det är viktigt att man har klart för sig att oavsett vad man
              tycker om det här avtalet och oavsett vad man tycker om att det
              är myndigheten som har ansvaret för det är det där ansvaret ligger
              och där det ska hanteras. Det är liksom grundförhållandet.
            </seg>
          </u>
          <u>
            <seg>
              Det här är också en upphandling som har granskats av Konkurrensverket,
              som har konstaterat att man inte har någon anledning att utreda
              saken vidare och avskrivit ärendet.
            </seg>
          </u>
          <u>
            <seg>
              Jag vill också påminna om att avtalet tidigare har överprövats.
              Scania har ansökt om överprövning hos Förvaltningsrätten i Stockholm.
              Den ansökan har återkallats.
            </seg>
          </u>
          <u>
            <seg>
              Det kan finnas många synpunkter och funderingar kring enskildheter
              i det här sammanhanget. Det är ändå myndighetens bedömning att
              efter inledande problem löper avtalet i dag på på ett tillfredsställande
              sätt.
            </seg>
          </u>
          <note>
            Det första avropet omfattade 232 fordon, varav 188 är levererade.
            Där var det problem.
          </note>
          <u>
            <seg>
              I det andra avropet handlade det om 40 fordon, och där är det
              ingen befarad försening.
            </seg>
          </u>
          <note>
            I det tredje avropet är det 58 fordon, varav 33 nu är levererade
            – en del före kontrakterad leveranstid.
          </note>
          <note>
            I det fjärde avropet är det 24 trailrar med avtalad leverans
            ‑ 21 och ‑ 22, och där är det ingen befarad försening.
          </note>
          <u>
            <seg>
              Det man har pekat på från myndighetssidan är att det är problem
              i det första avropet. Det är där vi befinner oss i dag.
            </seg>
          </u>
          <u>
            <seg>
              Sedan vill jag understryka att det inte är så enkelt här i livet
              som att det bara är att säga upp det här avtalet. Jag får frågan
              om att göra det eller att myndigheten ska ta det steget.
            </seg>
          </u>
          <u>
            <seg>
              Man ska ha klart för sig att här är både Tyskland och Norge inblandade,
              och det får naturligtvis både verksamhetsmässiga och upphandlingsrättsliga
              men också diplomatiska konsekvenser att i förtid avsluta ett giltigt
              ramavtal och avbryta lagda beställningar. Det här är konsekvenser
              som i dag är svåra att överblicka, och oavsett om man vill betala
              någon ersättning eller inte kommer frågan om ersättningsskyldighet
              naturligtvis upp.
            </seg>
          </u>
          <u>
            <seg>
              När det gäller Archerfrågan, som jag inte anser hör till den
              här debatten, har jag inga kommentarer i nuläget.
            </seg>
          </u>
          <note>
            Anf. 55 MIKAEL OSCARSSON (KD):
          </note>
          <u>
            <seg>
              Fru ålderspresident! Det är ju också så att Norge, som hade lead
              i det här, bara har beställt mellan 80 och 100 fordon.
            </seg>
          </u>
          <u>
            <seg>
              Det finns en del paralleller här, tycker jag, för när det här
              avtalet gjordes upp var det i samarbete mellan Sverige och Norge.
              Man diskuterade Archer, och man debatterade frågan om transportfordon.
            </seg>
          </u>
          <u>
            <seg>
              I Norge var de inte nöjda i det ena fallet utan sa upp det. Vad
              jag förstår har det inte blivit några diplomatiska konsekvenser
              av det. Frågan är om det ens har kostat något – det kan statsrådet
              komma tillbaka och berätta en annan gång.
            </seg>
          </u>
          <u>
            <seg>
              Faktum kvarstår att det här lämnar mycket övrigt att önska. Först
              var det en modell som hette HX som skulle tas fram. Där blev det
              förseningar. Sedan tog man fram en annan, enklare modell som hette
              TG. Då passade man på att höja priset i ramavtalet med 1 ½ miljard.
            </seg>
          </u>
          <u>
            <seg>
              Överprövningen lades ned efter att Scania hade tagit tillbaka
              sin anmälan, men frågetecknen finns likväl kvar.
            </seg>
          </u>
          <u>
            <seg>
              Jag tror, fru ålderspresident, att man skulle behöva göra en
              vitbok om det här för att lära sig hur man inte ska göra. Hur
              kom man över huvud taget på tanken att ge monopol till en leverantör?
            </seg>
          </u>
          <u>
            <seg>
              Tittar man på detta ser man att det här är funktioner som efterfrågas.
              Nu levereras en del av Scania och Volvo, men det är standardfordon.
              Pratar man med Försvarsmakten om vad som behövs vid en kris eller
              i värsta fall ett krig säger de att det är de här allhjulsdrivna
              fordonen.
            </seg>
          </u>
          <u>
            <seg>
              Det här är viktigt också ur ett skattebetalarperspektiv, för
              det sas ju i samband med försvarsuppgörelsen att det skulle beställas
              tusentals fordon. Då vill det till att vi gör rätt framöver och
              inte gör som man gjorde senast, 2018, då man förlängde avtalet
              innan man ens behövde det.
            </seg>
          </u>
          <u>
            <seg>
              Det handlar också om att förstärka försörjningsberedskapen. När
              vi nu ska göra just det måste det finnas all anledning att se
              över detta.
            </seg>
          </u>
          <u>
            <seg>
              Det ju inte för inte som det finns verkstäder för de världsledande
              svenska tillverkarna på Gotland, runt om i Norrland och så vidare.
              Det är inte oväsentligt att det är på det viset. Vi brukar påpeka
              i andra sammanhang att om inte Sverige köper fordonen, hur ska
              då företagen lyckas på exportmarknaden? Ofta är ju förutsättningen
              för det att man lyckas på sin hemmamarknad.
            </seg>
          </u>
          <u>
            <seg>
              När vi tittar framåt är frågan hur viktig statsrådet anser att
              logistiken är, såväl i fredstid som i kris. Anser statsrådet att
              försörjningsberedskapen kan förbättras, och vilken roll anser
              han att de svenska företagen kan ta i uppbyggnaden av totalförsvaret?
            </seg>
          </u>
          <u>
            <seg>
              Det är ju det det handlar om nu – att återskapa. Vi lever i en
              allt tuffare omvärld. I går fick vi årsrapporterna från Säpo och
              FRA. Läget är det värsta sedan kalla kriget. Då kommer kärnfrågan:
              Hur agerar vi för att se till att vi har ett försvar som fungerar
              och använder våra resurser och våra skattepengar på bästa sätt?
            </seg>
          </u>
          <note>
            Anf. 56 Försvarsminister PETER HULTQVIST (S):
          </note>
          <u>
            <seg>
              Fru ålderspresident! Det är väl så att Oscarsson befinner sig
              i den positionen att han kan spekulera om juridiska processer
              som inte har ägt rum och som inte kommer att äga rum. Jag befinner
              mig tyvärr inte i den bekväma positionen. Därför spekulerar inte
              jag om den typen av process eller vad som skulle kunna bli det
              eventuella utfallet. Jag vill bara ha det sagt.
            </seg>
          </u>
          <u>
            <seg>
              Sedan har jag ingen möjlighet att hoppa bock över det som gäller
              när det gäller förvaltningars självständighet och vilka befogenheter
              som ett statsråd har.
            </seg>
          </u>
          <u>
            <seg>
              Jag har heller ingen möjlighet att ge Försvarets materielverk
              något utrymme att åsidosätta de regler som finns.
            </seg>
          </u>
          <u>
            <seg>
              Det här bör man ha klart för sig. Sedan får väl olika parter
              värdera vad det är för typ av debatt vi för och vad som är substansen
              i det hela.
            </seg>
          </u>
          <u>
            <seg>
              Jag kan i alla fall säga att Sverige hittills har beställt 330
              fordon och 24 släp, varav 221 är levererade. Jag har redogjort
              för hur det ser ut på leveranssidan, med problemet med det första
              avropet och bedömningen när det gäller de tre ytterligare avropen.
              FMV:s uppfattning är att detta numera löper på acceptabelt.
            </seg>
          </u>
          <u>
            <seg>
              När det gäller ordervärdet uppgår det i sammanhanget till totalt
              160 miljoner euro, varav 28 miljoner euro utgör den svenska delen
              av de utvecklingskostnader som omfattades av det ramavtal som
              är finansierat tillsammans med Norge.
            </seg>
          </u>
          <u>
            <seg>
              Vi beställer från de svenska tillverkarna. Sedan 2019 har Materielverket
              beställt över 370 lastbilar från Scania och Volvo. Det är alltså
              inte noll som har beställts. Enligt det försvarsbeslut som ligger
              kommer det att beställas ytterligare lastbilar. Det skulle förvåna
              mig väldigt mycket om inte Volvo och Scania skulle kunna hävda
              sig i de sammanhangen.
            </seg>
          </u>
          <u>
            <seg>
              I andra sammanhang talas det om hur viktigt det är att vi samarbetar
              med andra länder också kring materiel. Men Oscarsson får väl redogöra
              för om han anser att vi ska ha någon form av materielprotektionism
              eller inte. Han får fundera på vad han egentligen har för uppfattning
              om detta.
            </seg>
          </u>
          <u>
            <seg>
              När det sedan gäller försörjningsfrågorna kan jag säga att vi
              har en utredare som ska redovisa en strategi som på ett uthålligt
              och kostnads ­ effektivt sätt ska bidra till det militära försvarets
              behov av materiel, teknik ­ utveckling och tjänster i fred, kris
              och krig. Vi ska klarlägga materielför ­ sörjningen, analysera
              försvarsmarknaden och utveckla statens relation till försvarsföretagen.
              Detta känner Oscarsson till; det diskuterades i Försvars ­ beredningen.
              Betänkandet överlämnas i maj nästa år.
            </seg>
          </u>
          <note>
            Anf. 57 MIKAEL OSCARSSON (KD):
          </note>
          <u>
            <seg>
              Fru ålderspresident! Jag undrar om statsrådet inte är överens
              med mig. När han är ute på regementena och förbanden, framgår
              det inte att det är de allhjulsdrivna fordonen som behövs vid
              kris och krig? Standardfordon i all ära, men vi har ju sagt att
              vi inte kan utesluta att Sverige kan angripas militärt. Då måste
              vi se till att det kan fungera även då.
            </seg>
          </u>
          <u>
            <seg>
              Får statsrådet när han är ute på regementena höra att man när
              man sätter på släpet knappt kommer runt i rondeller och inte kan
              vända på kasernen, att fordonen är klumpiga och tunga och att
              man har problem med reservdelar och med dokumentationen så att
              FMV fick behålla dem ett år extra? Detta är kantat av problem.
              Hur kommer man i Herrens år 2021 över huvud taget på tanken att
              ge monopol till ett bolag, allrahelst som vi har två världsledande
              företag i Sverige?
            </seg>
          </u>
          <u>
            <seg>
              Bästföredatumet har för länge sedan passerats när det gäller
              detta avtal. Det finns all anledning att säga upp det. Och det
              finns sannerligen anledning att åtminstone se till att klargöra
              så att misstaget inte sker igen.
            </seg>
          </u>
          <u>
            <seg>
              Detta tycks oreflekterat; det är det intryck jag får av försvarsministern.
              Han kan utveckla det. Var detta något han reflekterade över när
              han fortsatte det här trots att det hade kommit så lite ur kranen,
              att så lite hade levererats och att detta missnöje fanns? Varför
              fortsatte han på den här vägen? Man brukar ju försöka vända om
              ifall det inte fungerar. När det gäller något så viktigt som Sveriges
              försvar och transporter måste vi få bättre svar än så här.
            </seg>
          </u>
          <note>
            Anf. 58 Försvarsminister PETER HULTQVIST (S):
          </note>
          <u>
            <seg>
              Fru ålderspresident! Jag har redogjort för de fyra avropen och
              för hur leveranserna ser ut. Det är det faktiska läget. Sedan
              kan Oscarsson natur ­ ligtvis ha en massa synpunkter på detta
              och dra sina slutsatser. Men detta är fyra grundläggande faktaförhållanden
              när det gäller hur dessa avrop fal ­ ler ut.
            </seg>
          </u>
          <u>
            <seg>
              Jag har även redogjort för ekonomin i detta och för Materielverkets
              bedömning av hur avtalet fungerar. Jag har redogjort för konsekvenserna
              av att säga upp det eller frångå det.
            </seg>
          </u>
          <u>
            <seg>
              Det är klart att man kan tänka bort denna del av verkligheten
              när man inte själv är i den position att man måste tänka in den.
              Detta är inte så enkelt som Oscarsson säger.
            </seg>
          </u>
          <u>
            <seg>
              Det är klart att det finns många bedömningar av hur man kan använda
              mängder av materiel inom Försvarsmakten och effekterna av detta.
              Det är också en diskussion man kan föra i all oändlighet. Men
              i grunden är det Försvarsmakten som utifrån de politiska direktiven
              ansvarar för materielen, och Försvarets materielverk ansvarar
              för inköpen. Det är i det häradet detta måste hanteras.
            </seg>
          </u>
          <u>
            <seg>
              Jag är försvarsminister, inte inköpsminister på Försvarets materielverk.
              Man måste ha respekt för vem som har ansvar för vad i de olika
              leden i detta sammanhang.
            </seg>
          </u>
          <u>
            <seg>
              Sedan kan man föra en diskussion om allhjulsdrivna fordon. Det
              är klart att vi ska ha allhjulsdrivna fordon. Det är väl ingen
              politisk fråga som vi behöver ha någon stor träta kring, som om
              jag inte skulle begripa den typen av perspektiv. Men Oscarsson
              måste också begripa att det finns en del regelverk som även han
              kanske rimligen måste respektera.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2020/21:535 om återinförande av amorteringskraven
          </note>
          <note>
            Anf. 59 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Ola Johansson har frågat mig på vilka grunder
              jag skulle vara villig att agera vad gäller ett eventuellt återinförande
              av amorteringskravet per den 31 augusti 2021 .
            </seg>
          </u>
          <u>
            <seg>
              H ushållens skulder har under en längre period stigit i förhållande
              till deras samlade inkomster. För att stä r ka hushållens motståndskraft
              och minska de risker som är förknippade med hushållens skuldsättning
              har Finansinspektionen , som är ansvarig myndighet för makrotillsynen,
              vidtagit flera åtgärder, däribland de två amorteringskraven. Amorteringskraven
              har bidragit till att nya bolånetagare lånar mindre och amorterar
              mer än om åtgärderna inte hade genomförts.
            </seg>
          </u>
          <u>
            <seg>
              I de föreskrifter som reglerar amorteringskraven finns möjligheter
              att tillfälligt ge hushåll undantag från kraven på att amortera.
              Detta har sedan använts mer generellt i samband med den ekonomiska
              osäkerhet som följt av spridningen av sjukdomen covid-19. Som
              vi kunnat se har detta gett hushåll en en större trygghet i att
              kunna hantera sina utgifter även om inkomsterna skulle minska
              . E tt tillfälligt undantag har dessutom kunnat frigöra konsumtionsutrymme.
            </seg>
          </u>
          <u>
            <seg>
              Regeringen har välkomna t att Finansinspektionen genom allmänna
              råd har förtydligat hur möjlighet en till undantag kan tillämpas
              i den allvarliga situation som uppstått till följd av spridningen
              av sjukdomen covid-19. Finansinspektionen har dock varit tydlig
              med att åtgärden är tillfällig.
            </seg>
          </u>
          <u>
            <seg>
              Regeringen anser att amorteringskraven har fungerat väl . Både
              natio ­ nella och inter nationella expertmyndigheter , som IMF,
              OECD och EU-kommissionen, har bedömt att amorteringskraven varit
              väl motiverade och minskat riskerna förknippade med hushållens
              skuldsättning.
            </seg>
          </u>
          <u>
            <seg>
              Det är dock viktigt att utvärdera genomförda åtgärder , och vi
              har gett Finansinspektionen i uppdrag att under 2021 genomföra
              en samlad utvärdering av de genomförda makrotillsynsåtgärderna.
              I utvärderingen ingår bland annat att se vilka effekter åtgärderna
              har haft på hushållens skuldsättning, hur utvecklingen har påverkat
              riskerna kopplade till skuldsättningen och hur åtgärderna har
              påverkat möjligheterna för hushåll att ta sig in på marknaden
              för ägda bostäder . Utvärderingen ska slutredovisas senast den
              30 juni 2021.
            </seg>
          </u>
          <u>
            <seg>
              När det gäller förstagångsköpares möjligheter att ta sig in på
              bostadsmarknaden tillsatte regeringen i december 2020 en utredning
              som ska ge förslag på åtgärder som ska underlätta för förstagångsköpare
              att ta sig in på bostadsmarknaden.
            </seg>
          </u>
          <note>
            Anf. 60 OLA JOHANSSON (C):
          </note>
          <u>
            <seg>
              Fru ålderspresident! ”Ska verkligen amorteringskraven komma tillbaka,
              trots att de saknar påvisbar samhällsnytta?” säger den tidigare
              riksbankschefen Lars E O Svensson , och andra namnkunniga ekonomer
              säger detsamma.
            </seg>
          </u>
          <u>
            <seg>
              Kravet är skadligt och ökar sårbarheten för hela ekonomin och
              i synnerhet för dem som redan lever på små marginaler. Med amorteringskravet
              tvingas de till ett tvångssparande som gör deras ekonomier mindre
              flexibla och därmed mycket känsliga om det händer något – tvärtemot
              vad som angavs som skäl för att införa det.
            </seg>
          </u>
          <u>
            <seg>
              Amorteringskraven försvårar att köpa en egen bostad, särskilt
              för de unga som saknar hög inkomst, egen förmögenhet eller rika
              föräldrar. Det är bara 20 procent av 25–29-åringarna i Stockholm
              som har tillräcklig inkomst för att köpa sig en etta. Amorteringarna
              uppgår då till hela 6 000 kronor i månaden.
            </seg>
          </u>
          <u>
            <seg>
              Dessa människor lever på små marginaler och ska inte skuldsätta
              sig, tycks regeringen mena då den så troget ställer sig bakom
              varje åtgärd som Finansinspektionen tar till, liksom, som det
              verkar nu, ett återinförande av amorteringskravet, som pausats
              sedan den 14 april till följd av pandemin.
            </seg>
          </u>
          <u>
            <seg>
              Min fråga på vilka grunder Åsa Lindhagen skulle agera för att
              inte återinföra amorteringskravet besvaras inte. Om inte statsrådet
              vill svara måste ju jag göra det.
            </seg>
          </u>
          <u>
            <seg>
              Amorteringskraven har bidragit till att nya bolånetagare lånar
              mindre och amorterar mer än om åtgärderna inte skulle ha genomförts,
              säger Lindhagen. Det hon menar tycks vara att en bra bolånetagare
              är en som inte lånar. Det är alltså en person som har sålt en
              bostad, har en förmögenhet att ta av eller kan ta hjälp av sina
              föräldrar. Många avstår från att genomföra bostadsköpet, bor kvar
              och fortsätter att uppehålla en hyreslägenhet som någon annan
              hade behövt.
            </seg>
          </u>
          <u>
            <seg>
              Behöver jag säga till Lindhagen att amorteringskravet ställer
              till problem på bostadsmarknaden och samtidigt bidrar till att
              öka klyftorna mellan de rikaste och dem med normala inkomster?
              Det vore uppseendeväckande om statsrådet inte höll med mig om
              det.
            </seg>
          </u>
          <u>
            <seg>
              Den kritik som ledande ekonomer i Sverige riktar mot amorteringskravet
              viftas bort med hjälp av IMF, OECD och EU-kommissionen. Miljöpartisten
              Åsa Lindhagens tilltro till EU är i det här fallet näst intill
              religiös.
            </seg>
          </u>
          <u>
            <seg>
              Många menar att mer utlåning är bra för ekonomin. Om jag vill
              göra en investering i en bostad och banken lånar ut köpeskillingen
              till mig, kommer de företag, snickare och andra jag betalar för
              att bygga att kunna låna in. Så fungerar ekonomin: Krediter, speciellt
              sådana som används för att investera långsiktigt, är till nytta
              för konsumtionen.
            </seg>
          </u>
          <u>
            <seg>
              Vi kan bara konstatera att hushållens sparande är högt: 15 procent.
              Skuldökningen, som har legat på 1,8 procent, är heller inget problem
              så länge räntornas andel av hushållens inkomster är på all time
              low. Problemet är i stället de stigande bostadspriserna, och då
              framför allt de i storstäderna. Medan insiders som fått en värdeutveckling
              kan tillgodoräkna sig ränteavdrag kommer outsiders att påläggas
              ett tvångssparande, samtidigt som deras risktagande blir högre
              eftersom bostadspriser kan falla.
            </seg>
          </u>
          <u>
            <seg>
              Åsa Lindhagens företrädare Per Bolund satt på två stolar, då
              han också var bostadsminister. Att både säga sig främja ett byggande
              och samtidigt försvara kreditrestriktioner visade sig vara ohållbart.
              Nu är det en annan person som ansvarar för bostadspolitiken.
            </seg>
          </u>
          <u>
            <seg>
              Jag undrar om de båda miljöpartiministrarna som tillhör olika
              departement talar med varandra om amorteringskraven och till exempel
              lyssnar in vad tillverkare av serietillverkade trähus tycker om
              dem.
            </seg>
          </u>
          <note>
            Anf. 61 DENNIS DIOUKAREV (SD):
          </note>
          <u>
            <seg>
              Fru ålderspresident! När det andra amorteringskravet infördes
              vilade det på två ben, kan man säga.
            </seg>
          </u>
          <u>
            <seg>
              Det ena var att man sa att finansiella kriser ofta föregås av
              en kredit ­ expansion till hushåll, företag eller stater. Det
              är en sanning med modifika ­ tion. Om vi tar finanskrisen 2008
              som exempel kan vi se att det var så kallade subprimelån till
              hushåll med dokumenterat dålig kredithistorik och dålig betalningsförmåga
              som drev fram krisen i kombination med en aktiv bolånekanal. Det
              vill säga att hushållen ökade sin skuldsättning för att finansiera
              en överkonsumtion, och när bostadspriserna sedan föll kunde överkonsumtionen
              inte upprätthållas. Därmed fördjupades också bnp - svackan.
            </seg>
          </u>
          <u>
            <seg>
              Så ser det inte ut i Sverige. Vi har ingen aktiv bolånekanal.
              Vi har inga subprimelån i Sverige, även om man tar bort det andra
              amorteringskravet ur ekvationen.
            </seg>
          </u>
          <u>
            <seg>
              Det andra var att man sa att det skulle ha en prisdämpande effekt
              när det gäller bostäder. Men hur ser det ut i realiteten? Faktum
              är ju att det inte har haft någon påvisbar signifikant effekt
              på priserna. Bevis på det ser vi också om vi öppnar dagens tidning,
              där vi ser rubriker som: Bostadspriserna fortsätter att stiga
              – slår nytt rekord. All time high.
            </seg>
          </u>
          <u>
            <seg>
              Min fråga till ministern är i all enkelhet: Hur ser statsrådet
              på att de båda ben som det andra amorteringskravet vilade på har
              slagits undan och att amorteringskravet nu har fallit platt?
            </seg>
          </u>
          <note>
            Anf. 62 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Jag kan börja med att titta på konsekvenserna,
              alltså vad som har hänt sedan det första amorteringskravet infördes
              2016. Det vi ser är att varken antalet eller andelen unga i åldrarna
              18–30 år som har lånat pengar har förändrats. Det är ungefär detsamma.
              Det har inte varit någon drastisk minskning i siffrorna.
            </seg>
          </u>
          <u>
            <seg>
              Ett av dagens största samhällsproblem är att människor har svårt
              att få ett tryggt boende. Det beror dels på de höga priserna på
              bostadsmarknaden, som ju föregående talare tog upp, och på bristen
              på hyresrätter som människor har råd att bo i.
            </seg>
          </u>
          <u>
            <seg>
              Vi löser inte de problem som finns på bostadsmarknaden genom
              att ta bort amorteringskraven. Om vi tittar på till exempel Danmark,
              som har gjort den resan, ser vi att priserna på bostäder steg
              ytterligare efter att man tog bort amorteringskravet. Skuldsättningen
              ökade, och det är inte något som gynnar människor som ska ta första
              klivet in på bostadsmarknaden och köpa en bostad.
            </seg>
          </u>
          <u>
            <seg>
              Vi kan också se att många aktörer – IMF, EU-kommissionen, OECD,
              Europeiska systemrisknämnden, Finansinspektionen, Riksgäldskontoret
              och Riksbanken – har pekat på riskerna med hushållens skuldsättning
              i Sverige. Här stack Sverige ut innan amorteringskraven infördes,
              för vi amorterade väldigt lite.
            </seg>
          </u>
          <u>
            <seg>
              Det finns stora risker med en hög skuldsättning i ett land. Det
              handlar om risken för den enskilda människan, till exempel det
              som kan drabba en om man har höga lån och det sker stora prisfall
              på marknaden i en ekonomisk kris. Man kanske samtidigt blir av
              med sitt arbete och tvingas sälja, men försäljningspriset täcker
              inte de lån man har. Sådant har vi sett i andra länder och också
              i Sverige. Det drabbar människor oerhört hårt.
            </seg>
          </u>
          <u>
            <seg>
              För ekonomin i stort är hushållens ekonomi avgörande för hur
              väl man kan klara en ekonomisk kris. Får hushållen det svårt riskerar
              krisen att förvärras för alla. Man drar ned på konsumtionen, kanske
              inte besöker den lokala restaurangen, kanske inte klipper håret
              och så vidare, och sysselsättningen drabbas. Studier visar att
              finansiella kriser som föregås av en kraftigt ökande skuldsättning
              tenderar att få djupare och varaktigare konsekvenser. Detta är
              alltså viktigt även för att värna stabiliteten i ett land vid
              risker som uppstår vid ekonomiska kriser, där en hög skuldsättning
              innebär en hög risk.
            </seg>
          </u>
          <u>
            <seg>
              Min fråga är då varför man anser att vi i Sverige ska amortera
              mindre än man gör i många jämförbara länder? Varför ska vi tillbaka
              dit? Och hur ser riksdagsledamöterna på riskerna med en hög skuldsättning
              hos hushållen? Om man ser sådana risker, vad kan vi i så fall
              göra åt dessa risker?
            </seg>
          </u>
          <note>
            Anf. 63 OLA JOHANSSON (C):
          </note>
          <u>
            <seg>
              Fru ålderspresident! Som nämns i slutet av Lindhagens svar planeras
              förslag som underlättar för förstagångsköpare. Detta välkomnar
              vi såklart. Men det som ger snabbast effekt om man vill underlätta
              för förstagångs ­ köpare är att avstå från att återinföra det
              amorteringskrav som har pausats under pandemin.
            </seg>
          </u>
          <u>
            <seg>
              Finansinspektionens tes tycks vara en oro för hushållens motståndskraft
              vid kriser. Under pandemins värsta tid, då motståndskraften förväntas
              vara ännu lägre, väljer man att pausa amorteringskraven. Analogt
              med detta skulle det bästa, om man vill förbättra hushållens motståndskraft
              om och när pandemin klingar av, vara att aldrig återinföra det.
            </seg>
          </u>
          <u>
            <seg>
              Men Lindhagen låter oss veta att Finansinspektionen under året,
              efter ett tillkännagivande i riksdagen, ska göra en samlad utvärdering
              av sig själv. Den ger jag inte mycket för. Det uppdraget borde
              gå till någon annan som är utomstående och oberoende.
            </seg>
          </u>
          <u>
            <seg>
              Man kan fråga sig om just amorteringskravet är lösningen på problemet
              med hushållens skuldsättning. Många delar inte den uppfattningen.
              Att möjligheterna för hushåll att ta sig in på marknaden för ägda
              bostäder har påverkats negativt säger sig självt. Frågan är om
              det har påverkat utbudet. Ett minskande utbud av bostäder är det
              som driver upp priserna, och vi behöver sannerligen fler bostäder.
            </seg>
          </u>
          <u>
            <seg>
              Men det är fler unga nu än tidigare som tar bostadslån, invänder
              Lindhagen, men detta beror på att utbudet av alternativ minskar.
              I våra storstäder är det inte ovanligt att behöva vänta tio år
              eller mer på att ta sig längst fram i bostadskön. Och många fastighetsägare
              ställer dessutom krav på ekonomin i form av inkomstkrav. Då försöker
              man hellre köpa något, trots att det kommer att kosta 6 000 kronor
              i månaden att amortera. Det är en glädjande utveckling att människor
              gärna vill äga sitt boende, men ännu bättre vore det om fler gavs
              denna möjlighet.
            </seg>
          </u>
          <u>
            <seg>
              Utan kreditrestriktionerna skulle 50 procent av 25–29-åringarna
              haft en tillräcklig inkomst, sa jag i mitt första anförande. Det
              är möjligt att de resterande 30 procenten fortfarande måste hållas
              utanför bostadsmarknaden, men till vilken nytta? Då är det bra
              med rika föräldrar, fru ålderspresident, och det är ännu bättre
              om det är de som tar lånet eller köper bostaden. Andelen unga
              med en minst 18 år äldre medlåntagare lär ha ökat från 15 procent
              2016 till 24 procent 2018. Två av tre unga tjänstemän i Stockholm
              tog hjälp av sina föräldrar, men alla har inte den förmånen.
            </seg>
          </u>
          <u>
            <seg>
              Att hänvisa till IMF, OECD med flera är missvisande. Man påstår
              till exempel att bostäder i Sverige skulle vara övervärderade
              med 20–60 procent. Det förekommer säkert, men det tillhör undantagen.
              Man tar heller inte hänsyn till räntorna, som har fallit trendmässigt
              under lång tid.
            </seg>
          </u>
          <u>
            <seg>
              Fru ålderspresident! Varningsklockorna ringer, men på felaktig
              grund, medan Lindhagen reflexmässigt trycker på sin egen larmknapp
              utan att själv ifrågasätta varför.
            </seg>
          </u>
          <u>
            <seg>
              Vår debatt är kanske på väg mot sitt slut, så min fråga till
              Lindhagen är om hon lyssnar till andra studier än dem hon räknade
              upp inledningsvis. Är det Finansinspektionens utvärdering av sig
              själva som ska vägleda henne i hennes stöd för deras linje, eller
              är hon beredd att tillsätta egna och oberoende experter som granskar
              och utvärderar kreditrestriktionerna?
            </seg>
          </u>
          <u>
            <seg>
              Det har ställts frågor till mig och meddebattören, men jag avvaktar
              med att besvara dem tills Åsa Lindhagen besvarar min ursprungliga
              fråga om vilka skäl som skulle få henne och regeringen att ifrågasätta
              ett återinförande av amorteringskravet den 31 augusti.
            </seg>
          </u>
          <note>
            Anf. 64 DENNIS DIOUKAREV (SD):
          </note>
          <u>
            <seg>
              Fru ålderspresident! Som jag sa i mitt inlägg har det konstaterats
              – och det råder det ingen tveksamhet kring – att det var subprimelån,
              så kallade dåliga lån, som drev finanskrisen 2008 i kombination
              med en aktiv bolåne ­ kanal. Det har vi inte i Sverige, även om
              vi tar bort det andra amorterings ­ kravet ur ekvationen. Det
              är inte så att det andra amorteringskravet är nå ­ gon sorts universallösning
              som skyddar mot finansiella kriser.
            </seg>
          </u>
          <u>
            <seg>
              På temat dåliga lån ställde ministern frågan till mig om jag
              ser någon risk med skuldsättningen. Den vanligaste orsaken i dag
              till att man tar så kallade blancolån, det vill säga lån utan
              säkerhet mot hög ränta, är att man vill delfinansiera kontantinsatsen.
              Varför behöver man då delfinansiera kontantinsatsen? Ett: för
              att priserna har gått upp. Två: för att man vill undvika det andra
              amorteringskravet.
            </seg>
          </u>
          <u>
            <seg>
              Det är alltså inte bara det att det andra amorteringskravet inte
              har någon statistiskt signifikant effekt på prisutvecklingen för
              bostäder, utan det pushar dessutom ut unga vuxna mot dåliga lån.
              Det är alltså direkt kontra ­ produktivt. Jag skulle vilja ha
              en kommentar om det.
            </seg>
          </u>
          <u>
            <seg>
              Något annat som jag önskar lyfta upp är ett citat från Fastighetstidningen
              daterat den 12 januari 2021 och författat av Socialdemokraternas
              bostadspolitiska talesperson. Han skrev så här: ” Vi menar att
              det är rimligt att se över amorteringskraven. … Men alla de pålagor
              som skett under det senaste decenniet är med största sannolikhet
              inte motiverade. … Unga och förstagångsköpare stängs ute eftersom
              amorteringarna är som tyngst i början av ett låns löptid. … Ett
              mer välavvägt amorteringskrav för unga och förstagångsköpare vore
              önskvärt. ”
            </seg>
          </u>
          <u>
            <seg>
              Det låter som att åtminstone Miljöpartiets regeringspartner Social
              ­ demokraterna är på väg att svänga. Jag undrar: Håller finansmarknads
              ­ ministern med sitt regeringsparti?
            </seg>
          </u>
          <note>
            Anf. 65 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Jag fick höra att jag reflexmässigt slänger
              mig med åsikter här. Som ingenjör i grunden är jag ganska intresserad
              av siffror, så en av de frågor jag ställde mig när jag kom in
              som ny i detta uppdrag var bland annat hur det har påverkat antalet
              unga och förstagångsköpare att amorteringskrav införts och om
              vi kan se någon drastisk minskning av bolån för dem som ska ta
              steget in på bostadsmarknaden. Det svar jag har fått är att det
              inte alls har skett någon stor, drastisk minskning på grund av
              amorteringskravet.
            </seg>
          </u>
          <u>
            <seg>
              Jag tror att det som Ola Johansson lyfter upp är en del av svaret
              – att det är oerhört svårt att komma in på bostadsmarknaden, där
              en del kanske kan tänka sig hyresrätt, om möjlighet finns. Jag
              delar helt bilden av den problematiska bostadssituation som finns
              i Sverige i dag och hur hårt den slår mot människor, inte minst
              mot de människor som har väldigt lite pengar. De kommer inte att
              bli hjälpta av att vi avskaffar amorteringskraven, för de kommer
              inte att kunna köpa en bostad i alla fall.
            </seg>
          </u>
          <u>
            <seg>
              Vi måste se till att vi har fler hyresrätter som människor har
              råd att bo i. Sedan tar jag förstås intryck till exempel av konsekvenserna
              i Danmark av att i princip avskaffa amorteringskraven. Priserna
              steg ytterligare. Vi har redan väldigt höga priser i Sverige.
              Skuldsättningen ökade, vilket snarare försvårade för unga att
              komma in på bostadsmarknaden.
            </seg>
          </u>
          <u>
            <seg>
              De problem vi har kommer inte att försvinna för att vi tar bort
              amorteringskraven. Jag fick frågan om vad som skulle kunna få
              mig att vilja lätta på kraven. Det är självfallet om vi ser att
              det finns goda effekter för de människor som bor i detta land
              och om jag blir övertygad om att det är rätt steg för människor
              för att lösa den svåra bostadskris som vi befinner oss i. Då ska
              vi givetvis inte tveka att göra det.
            </seg>
          </u>
          <u>
            <seg>
              Jag tycker att det är bra att utvärderingen görs. Finansinspektionen
              har tillgång till en hel del data som jag tror är viktiga i utvärderingen.
              Det är förstås också bra att lyssna till forskning som tittar
              på dessa frågor och ta hjälp av det.
            </seg>
          </u>
          <u>
            <seg>
              Jag tror att vi alla är ense om att så som situationen ser ut
              i dag är det väldigt tufft för människor på bostadsmarknaden.
              Men det är heller inte rimligt att just Sverige ska sticka ut
              så som vi har gjort tidigare genom att inte amortera. Det har
              också varit en fördel i den kris som vi befinner oss i just nu
              att kunna lätta på amorteringskraven. Det skapade ett ökat utrym
              ­ me för hushåll som hade det behovet, kanske ett hushåll med
              två vuxna som båda har förlorat arbetet och befinner sig i en
              jättesvår situation.
            </seg>
          </u>
          <u>
            <seg>
              Att i det läget kunna ha en dialog med sin bank för att se hur
              man i detta läge kan göra med sina lån och att amorteringskravet
              lyfts bort kan göra att just den familjen klarar sig bättre och
              kan ta sig fram i tillvaron. Trots att man befinner sig i en svår
              ekonomisk situation kan man ta sig igenom den och sedan resa sig
              på nytt.
            </seg>
          </u>
          <u>
            <seg>
              Där var det en stor fördel att kunna skapa ett ökat utrymme för
              hushåll som har fått det tufft ekonomiskt. När det gäller amorteringskraven
              finns det också i vanliga fall ett utrymme att ha en dialog med
              bankerna om möjligheterna att lyfta bort amorteringskravet om
              man har hamnat i en svår situation.
            </seg>
          </u>
          <u>
            <seg>
              Det var några reflektioner från min sida. Jag är fortfarande
              nyfiken på hur riksdagsledamöterna ser på riskerna med skuldsättningen
              och vad man kan göra åt dem.
            </seg>
          </u>
          <note>
            Anf. 66 OLA JOHANSSON (C):
          </note>
          <u>
            <seg>
              Fru ålderspresident! Det torde vara självklart att man som riksdags
              ­ ledamot också tar ett ansvar för skuldsättningen. Den fråga
              som vi diskute ­ rar här och nu är huruvida just amorteringskravet
              är lösningen på det pro ­ blemet. Där har vi olika uppfattningar.
            </seg>
          </u>
          <u>
            <seg>
              Det är positivt att Åsa Lindhagen öppnar för att åtminstone resonera
              kring vad som skulle kunna få henne att ändra uppfattning. Det
              är i så fall om vi får en lösning på bostadskrisen som innebär
              att amorteringskravet skulle vara obehövligt.
            </seg>
          </u>
          <u>
            <seg>
              Sedan återkommer hon till Finansinspektionens uppdrag till sig
              själv att utvärdera amorteringskravet. Men det ingår inte i Finansinspektionens
              uppdrag i utvärderingen att över huvud taget gå in på effekterna
              på bostadsmarknaden. Man har helt och hållet fokus på skuldsättningsfrågan.
            </seg>
          </u>
          <u>
            <seg>
              Det är glädjande att vi har haft flera infallsvinklar i denna
              debatt. Dennis Dioukarev och även Åsa Lindhagen har kanske gått
              in på de mer finansiella effekterna och orsakerna till skuldsättningen.
              Det är bra att detta blir belyst från olika håll. Jag har huvudsakligen
              fokuserat på bostadsbristen och amorteringskravets effekter på
              bostadsbyggandet.
            </seg>
          </u>
          <u>
            <seg>
              Jag vill återkomma till tipset att ta en diskussion med Märta
              Stenevi i ärendet, eftersom hon ansvarar för bostadspolitiken
              i dag, och att lyssna till de husfabrikanter som är mycket kritiska
              och oroliga för vad detta inne ­ bär.
            </seg>
          </u>
          <u>
            <seg>
              Jag har efterlyst en analys av vad amorteringskravet betyder
              för bostadsmarknaden och av vilka skäl statsrådet skulle vilja
              utvärdera det och avstå från att återinföra det. Jag har delvis
              fått ett svar på det.
            </seg>
          </u>
          <u>
            <seg>
              Åsa Lindhagen kommer på slutet in på att antalet bolån inte har
              minskat utan tvärtom kanske har ökat lite grann. Jag har angett
              orsaken till det, och det är bristen på alternativa bostäder.
              Jag har också beskrivit att många personer som lyckas ta lån gör
              det därför att de har stöd av rika föräldrar, har en egen förmögenhet
              eller har en hög inkomst. Övriga personer göre sig icke besvär.
            </seg>
          </u>
          <note>
            Anf. 67 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Jag tackar Ola Johansson för att han har
              lyft fram väldigt viktiga frågor här i kammaren, till exempel
              frågan om den svåra bostadsbrist som vi har i Sverige. Vi behöver
              inte minst fler hyresrätter. Jag delar helt uppfattningen att
              en del tvingas göra vad de kan för att köpa en bostad. Många vill
              äga en bostad. Men man ska också kunna ha valfrihet. Är det ett
              väldigt svårt läge är det inte alltid så det ser ut i praktiken.
            </seg>
          </u>
          <u>
            <seg>
              Jag delar också bilden att vissa människor i samhället har möjlighet
              att köpa en bostad. Men det är också många människor som inte
              har den möjligheten. Detta ska vara ett land för alla. Därför
              vill jag tacka för de väldigt viktiga reflektionerna kring den
              situation som vi befinner oss i.
            </seg>
          </u>
          <u>
            <seg>
              Skuldsättningen i Sverige har stuckit ut. Det är flera aktörer
              internatio ­ nellt och i Sverige som har pekat på riskerna med
              den, både för ekonomin i stort och för enskilda människor. Man
              kan drabbas av detta. Vi såg till exempel förstagångsköpare i
              Irland som under den ekonomiska krisen drabbades av att vara tvungna
              att sälja och inte kunna täcka sina egna lån. Det är förstås en
              väldigt svår situation för människor.
            </seg>
          </u>
          <u>
            <seg>
              Lösningen är då inte amorteringskraven. Men jag skulle ändå kunna
              säga att en del av lösningen ligger där. Vi ser att människor,
              inte minst unga och förstagångsköpare, lånar lite mindre, köper
              lite billigare lägenheter och kommer att vara mer motståndskraftiga
              både för egen del och för ekonomin i stort. Det är viktigt om
              man hamnar i en ekonomisk kris.
            </seg>
          </u>
          <u>
            <seg>
              Det är alltså viktigt att vrida och vända på dessa frågor om
              skuldsätt ­ ningen och om den svåra bostadssituationen. Där tror
              jag att amorterings ­ kraven har haft en stor betydelse också
              för att öka motståndskraften mot ekonomiska kriser.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2020/21:539 om Finansinspektionens
            tillsyn över de noterade tillväxtföretagen
          </note>
          <note>
            Anf. 68 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Mattias Karlsson i Luleå har frågat mig
              dels vilka åtgärder jag planerar att vidta för att Finansinspektionen
              ska ge mer vägledning och föra dialog med värdepappersmarknadens
              aktörer, dels hur jag ska arbeta för att upprätta ett gott konsumentskydd
              utan att Finansinspek ­ tionen genom sanktioner försvårar tillväxtföretagens
              möjlighet att få tillgång till kapital.
            </seg>
          </u>
          <u>
            <seg>
              Jag vill först säga att jag delar Mattias Karlssons bild av de
              noterade tillväxtföretagens betydelse för svensk sysselsättning
              och framtid. Många av dessa företag spelar även en avgörande roll
              för att vi ska lyckas med den gröna omställningen till en hållbar
              ekonomi. Mot den bakgrunden är det viktigt att vi värnar och utvecklar
              den kapitalmarknad där dessa företag finner kapital för att finansiera
              sin verksamhet och omställningen av vårt samhälle.
            </seg>
          </u>
          <u>
            <seg>
              Sverige har överlag ett gott investeringsklimat med flera tillgängliga
              handelsplatser för just små och medelstora tillväxtföretag. Det
              återspeglas bland annat i det stora antalet företag som noteras
              i Sverige, och d et lyfts ofta fram att Sverige i en europeisk
              kontext överlag har ett gott invester ­ ingsklimat som gynnar
              små och medelstora företag . Ett stort förtroende för kapitalmarknaden
              är avgörande för att investerare ska vara beredda att göra investeringar.
              Detta gäller kanske särskilt för investeringar i tillväxt ­ företag.
              Finansinspektionen och handel splatserna bidrar genom sin tillsyn
              och övervakning till att upprätthålla det förtroendet.
            </seg>
          </u>
          <u>
            <seg>
              Finansinspektionen agerar, liksom alla andra myndigheter , självstän
              ­ digt utifrån gällande lagstiftning. Enligt Europeiska värdepappers-
              och marknadsmyndighetens – Esma – rapport stod Finansinspektionen
              under 2019 visserligen f ö r cirka 50 procent av de inrapporterade
              administrativa sanktionerna inom EU men endast f ö r 2 procent
              av det totala sanktions ­ beloppet. Som Mattias Karlsson lyfter
              fram i sin fråga bidrar Finans ­ inspektionen genom sin tillsyn
              till att förtroendet för kapitalmarknaden upprätthålls och bidrar
              därigenom till väl fungerande marknader.
            </seg>
          </u>
          <u>
            <seg>
              Däremot är regelverket omfattande, och jag kan ha förståelse
              för att det kan uppfattas som krävande, särskilt för små och medelstora
              företag . Detta är självklart en fråga vi noga följer för att
              värna ett fortsatt gott noteringsklimat. Här kan nämnas att det
              inom kort träder i kraft nya EU-regler som ska minska noterade
              företags administrativa bördor vid kapitalanskaffningar samt främja
              små och medelstora bankers utlåning till bland annat företag.
              Vi kan i detta sammanhang även konstatera att EU:s handlingsplan
              för kapitalmarknadsunionen innehåller åtgärder för att ytterligare
              främja tillväxtmarknader för små och medelstora företag, förenkla
              nuvarande regler för notering och skapa en mer proportionerlig
              behandling av små och medelstora företag .
            </seg>
          </u>
          <note>
            Anf. 69 MATTIAS KARLSSON i Luleå (M):
          </note>
          <u>
            <seg>
              Fru ålderspresident! Jag vill börja med att tacka statsrådet
              för svaret.
            </seg>
          </u>
          <u>
            <seg>
              Riksdagens utredningstjänst har på uppdrag av mig tagit fram
              en rapport och redovisat Finansinspektionens tillsyn av de noterade
              tillväxtföretagen.
            </seg>
          </u>
          <note>
            För tillväxtbolag finns i Sverige bland annat en infrastruktur
            för kapi ­ talförsörjning via de tre marknadsplatserna Nordic
            SME, Spotlight Stock Market och Nasdaq First North.
          </note>
          <u>
            <seg>
              Företagen på dessa tre marknadsplatser har cirka 25 000 anställda.
              Om man därtill lägger indirekta effekter på sysselsättning och
              tillväxt i form av forskning och inköp av olika kringtjänster
              blir tillväxtföretagens betydelse ännu större.
            </seg>
          </u>
          <u>
            <seg>
              Enligt forskning på området är denna infrastruktur för tillväxtfinansiering
              en viktig anledning till att Sverige har lyckats få fram en stor
              mängd växande uppskalningsföretag inom flera branscher. Av ett
              underlag framtaget av Europeiska värdepappers- och marknadsmyndigheten,
              Esma, framgår att Sverige har den största tillväxtmarknaden för
              små och medelstora företag i Europa. Det råder alltså inget tvivel
              om hur viktiga dessa företag är för framtida tillväxt och sysselsättning
              i vårt land.
            </seg>
          </u>
          <u>
            <seg>
              Det finns all anledning att vara stolt över våra tillväxtföretag
              och deras bidrag till tillväxt och sysselsättning. Men tyvärr
              finns det problem, och det handlar om hur den ansvariga myndigheten
              – Finansinspektionen – agerar. Enligt Esma står svenska Finansinspektionen
              för cirka 50 procent av de inrapporterade administrativa sanktioner
              som utfärdades i medlemsländerna. Det tycker jag tyder på att
              Finansinspektionen är överdrivet nitisk.
            </seg>
          </u>
          <u>
            <seg>
              Om så är fallet är det allvarligt, för det skulle få en rad mycket
              negativa konsekvenser. Det skulle bli svårare att attrahera riskkapital
              till rimliga kostnader, vilket skulle begränsa potentialen för
              dessa utvecklingsföretag. Kostnaderna för regelefterlevnad skulle
              bli större i Sverige än på jämförbara marknader. Det skulle bli
              svårare att rekrytera styrelseledamöter när ansvaret för den enskilda
              ledamoten riskerar att bli orimligt stort. Antalet noterade bolag
              skulle bli mindre, och redan noterade bolag kanske skulle avnoteras.
            </seg>
          </u>
          <u>
            <seg>
              Statsrådet säger i sitt svar att regelverket är omfattande och
              att hon kan ha förståelse för att det kan uppfattas som krävande,
              särskilt för små och medelstora företag. Men låt mig vara väldigt
              tydlig: Det är inte lagstiftningen i sig som är problemet, utan
              det är Finansinspektionens tolkning och tillämpning som försvårar
              för företagen.
            </seg>
          </u>
          <note>
            Anf. 70 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Jag instämmer helt i Mattias Karlssons hyllning
              till våra tillväxtföretag. De är förstås någonting fantastiskt
              för Sverige.
            </seg>
          </u>
          <u>
            <seg>
              Det är också väldigt glädjande att ta del av siffror när det
              gäller små och medelstora företag. Vi kan se att 42 procent, alltså
              nästan hälften, av de företag i EU som har aktier noterade på
              handelsplatser inriktade mot små och medelstora företag är noterade
              i Sverige. Det är någonting vi ska vara mycket stolta över. De
              bidrar till att stärka vårt land, de skapar innovation och de
              förverkligar människors drömmar. De ger oss välstånd.
            </seg>
          </u>
          <u>
            <seg>
              Jag tänker göra några reflektioner här. Vi har en lagstiftning,
              marknadsmissbruksförordningen, som är en EU-förordning. Den måste
              Sverige förstås följa. Det kommer nu att göras en översyn av den
              här förordningen för att se om det går att förenkla reglerna,
              inte minst för små och medelstora företag och tillväxtföretag,
              och om det finns saker vi behöver förbättra. En sådan översyn
              tänker jag är viktig att välkomna; vi ska ju alltid fungera över
              vad mer vi kan göra för att underlätta för inte minst företag
              att stärka vårt land.
            </seg>
          </u>
          <u>
            <seg>
              Finansinspektionen har naturligtvis ett uppdrag att bedriva tillsyn
              utifrån den lagstiftning som finns. De har en snabb process när
              det gäller sanktionsförelägganden. Det är klart att man kan tycka
              att det vore bättre om Finansinspektionen inte var så effektiv
              i sin tillsyn – eller mindre nitisk, för att använda riksdagsledamotens
              ord. Men det här är ju en självständig myndighet, och den styr
              förstås sitt arbete själv. Generellt när det gäller lagstiftning
              kan jag också tänka att det faktiskt måste få konsekvenser om
              någon gör fel. Det måste vara lite ordning och reda.
            </seg>
          </u>
          <u>
            <seg>
              När det gäller den stora andelen sanktioner handlar det inte
              om några stora konsekvenser, för det är inte allvarliga brott
              som har begåtts. Det handlar i stället om sanktionsförelägganden,
              och det är inget som Eko ­ brottsmyndigheten hanterar. Det ligger
              på Finansinspektionen – men ock ­ så delvis på de handelsplatser
              där företagen finns noterade, beroende på vad det handlar om.
            </seg>
          </u>
          <u>
            <seg>
              Ur mitt perspektiv är det mer rimligt att ställa sig frågan om
              det finns saker vi kan göra för att underlätta när det gäller
              regelverket. En myndighet agerar självständigt och ska förstås
              utgå från de lagar som finns i Sverige. Bedriver myndigheten tillsyn
              är uppdraget förstås att göra just det. Man kan förstås tänka
              att myndigheten kunde vara mindre effektiv eller kanske avstå
              från att ingripa när felaktigheter har begåtts. En sådan uppfattning
              kan man ha, men från ett politiskt perspektiv tror jag att det
              ansvar vi som politiker har snarare ligger i att se hur lagstiftningen
              ser ut. Där har vi ett ansvar. Vi kan förstås även ha samtal om
              vikten av förebyggande åtgärder, vilket också är något som riksdagsledamoten
              har nämnt. Det är givetvis viktigt. Vad kan vi göra för att underlätta
              ett sådant arbete? De bästa felen är förstås de fel som inte begås.
            </seg>
          </u>
          <u>
            <seg>
              Men, återigen: Finansinspektionen är en självständig myndighet,
              och den agerar utifrån den lagstiftning som finns.
            </seg>
          </u>
          <note>
            Anf. 71 MATTIAS KARLSSON i Luleå (M):
          </note>
          <u>
            <seg>
              Fru ålderspresident! Jag tackar statsrådet för svaret.
            </seg>
          </u>
          <u>
            <seg>
              Jag tycker att den här diskussionen är oerhört viktig att ha.
              Man ska nämligen komma ihåg att systemet med en tillsynsmyndighet
              naturligtvis är i grunden bra. Enligt min bedömning råder det
              konsensus bland mark ­ nadens aktörer om att relevant vägledning
              och förutsägbarhet är centrala faktorer för att det ska gå att
              göra rätt, så att förtroendet för marknaden vidmakthålls. En sådan
              ordning gynnar samtliga marknadens aktörer, och här har Finansinspektionen
              naturligtvis en väldigt viktig roll att spela.
            </seg>
          </u>
          <u>
            <seg>
              På grund av Finansinspektionens förhållningssätt går dock utveck
              ­ ling ­ en i vissa delar i motsatt riktning, det vill säga att
              man är reaktiv och in ­ riktad på sanktioner. Enligt den rapport
              jag tidigare hänvisade till upple ­ ver marknaden att Finansinspektionen
              i alltför stor utsträckning undviker väg ­ ledning och dialog
              och i stället föredrar en roll där aktörerna först får göra fel,
              vilket är till men för förtroendet för marknaden, så att Finansinspek
              ­ tionen sedan får fokusera på sanktionsuppgiften. Samtidigt ökar
              ris ­ kerna efter att Finansinspektionen har valt att ändra rådande
              praxis på flera områ ­ den, utan tydlig motivering. I synnerhet
              drabbar detta mindre tillväxt ­ bolag eftersom Finansinspektionen
              i sin tillämpning inte tar hänsyn till bo ­ lagets storlek. Detta
              gör att tillväxtbolag drabbas oproportionerligt hårt medan konsekvenserna
              för större företag inte är lika stora.
            </seg>
          </u>
          <u>
            <seg>
              Att en sådan nitiskhet inte är nödvändig framkommer tydligt vid
              en läsning av rapporten. Riksdagens utredningstjänst har i arbetet
              med sin rapport varit i kontakt med en rad andra länder och konstaterat
              att man i dessa länder upplever att tillsynen har fungerat bra
              och att den inte har negativt påverkat tillväxtföretagens tillgång
              till kapital. I dag styr enligt min mening Finansinspektionen
              genom att först låta företagen göra fel och sedan bestraffa dem.
            </seg>
          </u>
          <u>
            <seg>
              Delar statsrådet min uppfattning att det vore både lämpligare
              och rimligare om Finansinspektionen fokuserade mer på att styra
              genom vägledning åt och dialog med marknadens olika aktörer?
            </seg>
          </u>
          <note>
            Anf. 72 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! Finansinspektionen är som sagt en självständig
              myndighet och har ett uppdrag som de ska utföra.
            </seg>
          </u>
          <u>
            <seg>
              Generellt tycker jag att förebyggande arbete är väldigt viktigt
              inom en rad olika politiska områden. Jag har tidigare haft ansvar
              bland annat för diskrimineringsarbetet och diskrimineringslagstiftningen,
              och det är förstås oerhört viktigt att vi gör vad vi kan för att
              förebygga diskriminering. I det här fallet handlar det om att
              förebygga att fel begås. Jag tycker att det alltid är viktigt
              att ha ett sådant perspektiv med sig.
            </seg>
          </u>
          <u>
            <seg>
              Jag tänkte ta ett exempel. En del av sanktionerna handlar om
              marknadsmissbruk, där personer har handlat med olika instrument.
              Där har Finansinspektionen gjort ett arbete tillsammans med banker
              och mäklarfirmor för att se hur man kan minska riskerna för att
              sådana felaktigheter begås. Bland annat är det, för att vara väldigt
              konkret, flera som nu har lagt in begränsningar i sina system
              för att hindra småsparare från att lägga avvikande ordrar, vilket
              kan utgöra marknadsmanipulation. Det är ett konkret exempel där
              man i själva systemen förhindrar att felaktigheter begås. Jag
              tänker att det förstås är positivt när man kan arbeta på det sättet.
            </seg>
          </u>
          <u>
            <seg>
              En stor del av detta består ju också av insynsrapporteringen,
              det vill säga att ledande personer i företag ska rapportera. Om
              det är så att man till exempel har handlat med aktier och förändrat
              sitt innehav ska detta rapporteras. Det rapporteras ibland för
              sent eller inte alls, och då kan man få ett sanktionsföreläggande.
            </seg>
          </u>
          <u>
            <seg>
              Man kan alltid ha med sig hur man på olika sätt kan minska dessa
              felaktigheter. På alla politiska områden och när det gäller all
              lagstiftning är min tydliga utgångspunkt dock att det måste få
              konsekvenser att inte göra rätt.
            </seg>
          </u>
          <u>
            <seg>
              Att man vet att det är ordning och reda, att vi har ett regelverk,
              att det finns en effektiv tillsyn och att det får konsekvenser
              att göra fel är viktigt för att upprätthålla förtroendet för marknaden.
              Detta är i sin tur viktigt för att kunna attrahera kapital och
              för att investerare ska känna sig trygga med att investera. Där
              är förtroendet oerhört viktigt.
            </seg>
          </u>
          <u>
            <seg>
              Finansinspektionen har en snabb process när det gäller sanktions
              ­ förelägganden. Generellt är det dock förstås en väldigt viktig
              fråga som Mattias Karlsson tar upp gällande hur man kan se till
              att felaktigheter över huvud taget inte begås.
            </seg>
          </u>
          <u>
            <seg>
              Jag har en sista reflektion när det gäller detta. Det är ju så
              att nästan hälften av företagen som detta handlar om är noterade
              i Sverige på en av våra tre handelsplatser. Då kan det vara så
              att det inte är lika uppseendeväckande att en hel del av de inrapporterade
              sanktionerna härrör från Sverige. Det skulle kunna vara mer uppseendeväckande
              om vi hade en väldigt liten andel av företagen men ändå hade många
              sanktioner, vilket i och för sig skulle kunna tyda på en väldigt
              effektiv tillsyn. Det här är någonting som jag har reflekterat
              över.
            </seg>
          </u>
          <u>
            <seg>
              Detta var några reflektioner från min sida. Jag välkomnar också
              den översyn som nu görs av den EU-förordning som vi har att följa.
            </seg>
          </u>
          <note>
            Anf. 73 MATTIAS KARLSSON i Luleå (M):
          </note>
          <u>
            <seg>
              Fru ålderspresident! Jag vill först och främst tacka för den
              viktiga diskussion som vi haft. Jag är ganska övertygad om att
              vi i mångt och mycket har samsyn i fråga om hur viktigt det är
              att tillväxtföretagen får ett rimligt regelverk att följa.
            </seg>
          </u>
          <u>
            <seg>
              Som framgår av utredningen som riksdagens utredningstjänst tagit
              fram sticker Finansinspektionen ut i Europa och väljer att göra
              särtolkningar som man sällan har legal grund för. Ofta löser dessa
              heller inte något reellt problem. Jag tycker att detta är anmärkningsvärt,
              och jag tror att det skulle behöva utredas av regeringen.
            </seg>
          </u>
          <u>
            <seg>
              Finansinspektionen tycks också vara påtagligt inriktad på sanktioner
              i stället för att arbeta med vägledning och verkar inte alls jobba
              proaktivt med dessa frågor. Detta gör det oerhört svårt för marknadens
              aktörer att veta hur de ska agera. Det är inte en kommunikativ
              tillsyn.
            </seg>
          </u>
          <u>
            <seg>
              Frågan som har debatterats nu gäller inte huruvida Finansinspektionen
              har att tillämpa den lagstiftning som finns, utan den gäller hur
              Finans ­ inspektionen väljer att tolka och tillämpa lagstiftningen.
              Ambitionen för Finansinspektionen måste ju vara att få marknaden
              att följa lagen men att också agera på ett sätt som gör att Sverige
              kan utvecklas väl. Så blir det när investerare, bolag och alla
              andra intressenter har förtroende för syste ­ met och dess tillämpning.
            </seg>
          </u>
          <note>
            Anf. 74 Statsrådet ÅSA LINDHAGEN (MP):
          </note>
          <u>
            <seg>
              Fru ålderspresident! De allra flesta av dessa sanktioner rör
              ledande företrädare för företag, eller deras närstående, som inte
              har rapporterat in transaktioner med värdepapper eller som har
              rapporterat för sent. Det är förstås viktigt att detta får konsekvenser,
              men det handlar heller inte om allvarliga brott som Ekobrottsmyndigheten
              utreder.
            </seg>
          </u>
          <u>
            <seg>
              Detta är ett regelverk vi har för att man ska kunna känna sig
              trygg till exempel med att människor inte har handlat när de har
              haft icke offentliggjord information som kan ge fördelar. Den
              som tittar på vad sanktionerna berör ser att detta är vad det
              i allra största utsträckning handlar om.
            </seg>
          </u>
          <u>
            <seg>
              Det är klart att det alltid är viktigt att se hur vi kan underlätta
              för företag, och jag uppskattar den konstruktiva diskussion som
              vi har haft här i kammaren i dag. Jag vill också påpeka vikten
              av att vi hela tiden har med oss hur vi kan stimulera nya företag
              som kan växa och som kan skapa möjligheter för människor i vårt
              land. Jag vill rikta ett stort tack till riksdagsledamoten för
              detta.
            </seg>
          </u>
          <u>
            <seg>
              Vi har ett gott investeringsklimat, men det måste vi också värna.
              Från politikens sida kan vi alltid fundera på hur vi kan bli ännu
              bättre och hur vi bättre kan understödja företag som gör vårt
              land starkare och bättre.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2020/21:401 om det svenska arbetsmiljöarbetet
          </note>
          <note>
            Anf. 75 Arbetsmarknadsminister EVA NORDMARK (S):
          </note>
          <u>
            <seg>
              Fru ålderspresident! Ciczie Weidby har frågat mig vilka åtgärder
              jag avser att vidta för att vända den negativa utvecklingen med
              allt färre skyddsombud inom LO-förbunden, vilka åtgärder jag avser
              att vidta för att värna och utveckla det nuvarande systemet med
              regionala skyddsombud samt vilka åtgärder jag avser att vidta
              för att öka antalet arbetsmiljöinspektörer i linje med ILO:s riktlinjer.
            </seg>
          </u>
          <u>
            <seg>
              Den svenska arbetsmiljölagstiftningen bygger på att arbetsgivaren
              samverkar med arbetstagarna i syfte att åstadkomma en bra arbetsmiljö.
              Skyddsombudet är arbetstagarnas representant och företräder arbetstag
              ­ arna i arbetsmiljöfrågor. Skyddsombudens verksamhet är av stor
              betydelse för att det systematiska arbetsmiljöarbetet på landets
              arbetsplatser ska fungera. Skyddsombud utses av lokal arbetstagarorganisation
              som är eller brukar vara bunden av kollektivavtal i förhållande
              till arbetsgivaren.
            </seg>
          </u>
          <u>
            <seg>
              Regeringen anser att det är viktigt att det finns skyddsombud
              på alla arbetsplatser och att arbetsmarknadens parter inom ramen
              för den svenska modellen tar ansvar för att säkerställa detta.
              Det är även angeläget att skyddsombuden får rätt förutsättningar
              och den utbildning som krävs för att kunna genomföra sitt uppdrag.
            </seg>
          </u>
          <u>
            <seg>
              Ett regionalt skyddsombud har samma befogenheter som ett lokalt
              skyddsombud och har en grundläggande uppgift i att aktivera det
              lokala arbetsmiljöarbetet och främja det systematiska arbetsmiljöarbetet.
              De re ­ gionala skyddsombuden har också en viktig roll i att uppmärksamma
              ar ­ betsmiljörisker på arbetsställen som saknar ett organiserat
              lokalt skydds ­ arbete.
            </seg>
          </u>
          <u>
            <seg>
              Regeringens proposition rörande en utvidgning av tillträdesrätten
              för regionala skyddsombud, som riksdagen avslog, hade som syfte
              att komma till rätta med de problem som uppstått på en förändrad
              arbetsmarknad genom att stärka arbetsmiljöarbetet på arbetsställen
              som saknar ett organi ­ serat lokalt skyddsarbete och därigenom
              förebygga ohälsa och olyckor i arbetet.
            </seg>
          </u>
          <note>
            Riksdagen tillkännagav vad arbetsmarknadsutskottet anförde om
            att regeringen ska tillsätta en utredning för att utvärdera effekten
            av de regio ­ nala skyddsombudens verksamhet. Ärendet bereds nu
            inom Regerings ­ kansliet. Regeringen avser alltså att återkomma
            i denna fråga.
          </note>
          <u>
            <seg>
              Arbetsmiljöinspektörer utses av Arbetsmiljöverket, och verksamheten
              hör till kärnverksamheten. Inspektörerna når genom stickprovskontroller
              årligen mellan 3 och 5 procent av alla arbetsställen i landet.
              Därtill arbetar Arbetsmiljöverket med insatser inom information
              och kommunikation, och genom dessa nås betydligt fler arbetsställen.
              Tyvärr kommer vi aldrig att kunna vare sig reglera eller inspektera
              bort alla risker och brister i arbetsmiljön.
            </seg>
          </u>
          <u>
            <seg>
              Arbetsmiljöverkets arbete med att analysera bakomliggande orsaker
              och att informera om både regelverk och resultatet av inspektioner,
              i syfte att öka både motivation och kunskap om hur samverkansarbetet
              ska be ­ drivas, är av stor betydelse för det svenska arbetsmiljöarbetet.
            </seg>
          </u>
          <note>
            Mellan 2015 och 2018 ökade regeringen Arbetsmiljöverkets anslag
            med c irka 110 miljoner kronor för att myndigheten skulle kunna
            anställa fler inspektörer och öka närvaron på arbetsplatserna.
            Under de senaste åren har fler inspektörer anställts, och 2019
            gjorde Arbetsmiljöverket nästan 10 000 fler inspektioner jämför
            t med 2016.
          </note>
          <u>
            <seg>
              I augusti 2020 gav r egeringen Statskontoret i uppdrag att göra
              en analys av Arbetsmiljöverket , bland annat i syfte att få ett
              fördjupat underlag om hur satsningarna har fallit ut. Regeringen
              har också sett över Arbetsmiljöverkets instruktion och inför t
              vissa ändringar som trädde i kraft den 1 januari 2018.
            </seg>
          </u>
          <u>
            <seg>
              En av ändringarna var att myndighetens tillsyn över arbetsmiljö-
              och arbetstidslagstiftningen ska planeras främst med utgångspunkt
              i analyser av arbetsmiljörisker och risk för att aktörer medvetet
              bryter mot regelverket.
            </seg>
          </u>
          <u>
            <seg>
              Under 2021 förstärks Arbetsmiljöverkets anslag med ytterligare
              30 miljoner kronor i syfte att utöka inspektionerna mot företag
              som misstänks för att medvetet bryta mot arbetsmiljöregler eller
              lagar i syfte att få konkurrensfördelar .
            </seg>
          </u>
          <note>
            Anf. 76 CICZIE WEIDBY (V):
          </note>
          <u>
            <seg>
              Fru talman! Jag tackar Eva Nordmark för svaret.
            </seg>
          </u>
          <u>
            <seg>
              Det är jättebra att regeringen precis som vi anser att det ska
              finnas skyddsombud på alla arbetsplatser inom ramen för den svenska
              modellen. Det är också bra att regeringen tycker att det är angeläget
              att skyddsombu ­ den får rätt förutsättningar och den utbildning
              som krävs för att de ska kunna utföra sitt uppdrag.
            </seg>
          </u>
          <u>
            <seg>
              Men Eva Nordmark svarar inte riktigt på frågan om vilka åtgärder
              ministern vill vidta för att vända den negativa utvecklingen med
              allt färre skyddsombud.
            </seg>
          </u>
          <u>
            <seg>
              Företrädare från LO-förbunden lyfter fram trakasserier från arbetsgivare
              och fler otrygga anställningar som möjliga orsaker till utvecklingen.
              Andra förklaringar till att antalet skyddsombud minskar kan vara
              att antalet företag med få anställda ökar och att företagens verksamheter
              blir allt ­ mer slimmade. En tredje orsak är att skyddsombuden
              upplever att de inte får tillräckligt stöd från Arbetsmiljöverket.
            </seg>
          </u>
          <u>
            <seg>
              Skyddsombudens roll och uppgift är tänkt att gynna även företaget
              och arbetsköparen, men om arbetsköparen inte vet vad skyddsombud
              är eller vad de gör och saknar kunskap om arbetsmiljörätt finns
              ju inga förutsättningar för ett gott arbetsmiljöarbete.
            </seg>
          </u>
          <u>
            <seg>
              Fru talman! I debatten läggs ofta fokus på arbetsplatsolyckor
              och dödsolyckor, och det är jätteviktigt. Men de långsiktiga effekterna
              av en dålig arbetsmiljö uppmärksammas inte lika ofta trots att
              dålig arbetsmiljö ofta leder till sämre hälsa och i förlängningen
              kortare liv.
            </seg>
          </u>
          <u>
            <seg>
              Inom LO-kollektivet får kvinnor allt kortare livslängd. En undersköterska
              faller ju inte död ned från en byggställning, som en byggarbetare
              kan göra, men år av tunga lyft och dåliga arbetsvillkor ger sämre
              hälsa och kortare liv.
            </seg>
          </u>
          <u>
            <seg>
              För att vända denna utveckling krävs politiska åtgärder. Det
              räcker inte med att förlita sig på att arbetsmarknadens parter
              ska lösa det.
            </seg>
          </u>
          <u>
            <seg>
              Skyddsombudens ställning måste stärkas. Skyddsombudsutbildningens
              längd måste regleras i arbetsmiljölagen och uppgå till minst fem
              dagar. De måste också få lagstadgad rätt till vidareutbildning.
            </seg>
          </u>
          <u>
            <seg>
              Anställningstryggheten måste stärkas så att skyddsombuden vågar
              stå upp för en god arbetsmiljö utan att behöva vara rädda att
              förlora jobbet.
            </seg>
          </u>
          <u>
            <seg>
              Givetvis måste också anslagen till Arbetsmiljöverket höjas kraftigt
              så att myndigheten kan ge det stöd som skyddsombuden efterfrågar.
            </seg>
          </u>
          <u>
            <seg>
              Att tillsätta en utredning för att utvärdera effekten av de regionala
              skyddsombudens verksamhet är knappast detsamma som att värna nuvarande
              system. Det riskerar snarare att öppna dörren för att avskaffa
              systemet och ersätta de regionala skyddsombuden med så kallade
              oberoende arbetsmiljörådgivare, som högern och Svenskt Näringsliv
              vill.
            </seg>
          </u>
          <u>
            <seg>
              Fru talman! Under den här mandatperioden har den S-ledda regeringen
              vikit ned sig i ganska många viktiga frågor som Socialdemokraterna
              tradi ­ tionellt tagit strid för, till exempel arbetsrätten och
              hyressättningssyste ­ met.
            </seg>
          </u>
          <u>
            <seg>
              Kommer regeringen att vika ned sig även när det gäller det nuvarande
              systemet med regionala skyddsombud? Eller kommer ni att vidta
              åtgärder för att värna och utveckla systemet?
            </seg>
          </u>
          <note>
            Anf. 77 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Har regeringen vikt ned sig? Svaret är nej. Vi kommer
              aldrig att vika ned oss när det gäller skyddsombudens och de regionala
              skyddsombudens viktiga roll för att säkerställa en trygg, god
              och säker arbetsmiljö.
            </seg>
          </u>
          <u>
            <seg>
              Vi visste nog inför omröstningen i riksdagen att det inte var
              helt säkert att vi skulle få igenom den utökade tillträdesrätten
              för de regionala skydds ­ ombuden, men för mig och regeringen
              var det så viktigt att ändå ta fajten, även om vi inte lyckades
              hela vägen in i mål. Vi kommer givetvis på alla sätt i vårt fortsatta
              arbete att göra allt vi kan för att stärka skyddsombudens och
              de regionala skyddsombudens roll och värna den och inte minst
              se till att vi skapar en tryggare och bättre arbetsmarknad.
            </seg>
          </u>
          <u>
            <seg>
              Det systematiska arbetsmiljöarbetet är själva grunden för en
              god arbetsmiljö. Ett systematiskt arbetsmiljöarbete handlar om
              samverkan och att se till att det blir en naturlig del i det dagliga
              arbetet på alla arbetsplatser i hela Sverige.
            </seg>
          </u>
          <u>
            <seg>
              Det är lokalt på arbetsplatsen, i dialog mellan arbetsgivare
              och skyddsombud, man vet bäst hur arbetet bör organiseras på ett
              sätt som både förstärker de positiva faktorerna i jobbet och eliminerar
              riskerna.
            </seg>
          </u>
          <u>
            <seg>
              Arbetsmarknadens parter har här en samlad kompetens och branschkunskap
              för att på bästa sätt kunna företräda dem som ska tillämpa lagstiftningen.
            </seg>
          </u>
          <u>
            <seg>
              Om det saknas förutsättningar för samverkan om arbetsmiljön lokalt
              på arbetsplatsen är det riktigt illa, så vi behöver verkligen
              se till att det finns möjlighet att ha en väl fungerande skyddsorganisation
              på alla arbetsplatser.
            </seg>
          </u>
          <u>
            <seg>
              Vi vet att risken för både ohälsa och olyckor är större på arbetsplatser
              där det saknas skyddsombud. Detta drabbar inte bara den enskilde,
              utan det får också negativa konsekvenser för företagens produktivitet
              och konkurrenskraft. Det är alltså också mycket viktigt utifrån
              arbetsgivarnas perspektiv, precis som riksdagsledamoten var inne
              på i sitt anförande.
            </seg>
          </u>
          <u>
            <seg>
              Det finns en samsyn mellan parterna, arbetsgivarna och fackföreningarna,
              och staten om att vi behöver jobba för att förstärka de faktorer
              som underlättar samverkan lokalt om arbetsmiljön för att få det
              att fungera på allra bästa sätt.
            </seg>
          </u>
          <u>
            <seg>
              Parterna behöver ta ett stort ansvar när det gäller att rekrytera
              och behålla skyddsombud. I enlighet med den svenska modellen är
              det parterna som ska säkerställa att det finns skyddsombud och
              att både skyddsombud och arbetsgivare har den utbildning, kunskap
              och kompetens som behövs för att kunna just säkerställa arbetet
              längst ut på varje arbetsplats.
            </seg>
          </u>
          <u>
            <seg>
              Staten och myndigheterna måste ta ansvar för att arbetsmiljöregelverket
              är utformat på ett sådant sätt att det funkar i relation till
              den svenska partsmodellen.
            </seg>
          </u>
          <u>
            <seg>
              I den arbetsmiljöstrategi som jag presenterade för ungefär en
              månad sedan står just trepartsarbetet i fokus. Vi behöver säkerställa
              att statens och myndigheternas insatser lirar med det som är parternas
              viktigaste uppdrag här, både arbetsgivarnas ansvar och fackens
              och skyddsombudens viktiga roll.
            </seg>
          </u>
          <u>
            <seg>
              Jag beklagar att majoriteten i Sveriges riksdag fällde förslaget
              om ut ­ ökad tillträdesrätt för de regionala skyddsombuden. Jag
              tror att vi behöver fortsätta att arbeta för att säkerställa att
              detta kan ske i framtiden.
            </seg>
          </u>
          <note>
            Anf. 78 CICZIE WEIDBY (V):
          </note>
          <u>
            <seg>
              Fru talman! Tack, Eva Nordmark! Det finns absolut en samsyn mellan
              oss i flera olika frågor som rör just arbetsmiljöarbete.
            </seg>
          </u>
          <u>
            <seg>
              Jag noterade att ministern i sitt svar redogjorde för de anslagshöjningar
              till Arbetsmiljöverket som genomfördes under förra mandatperioden,
              när regeringen hade ett budgetsamarbete med Vänsterpartiet. Utan
              oss hade alltså den satsningen blivit betydligt mindre.
            </seg>
          </u>
          <u>
            <seg>
              Sett till antalet sysselsatta satsar vi i Sverige betydligt mindre
              på arbets ­ miljön än våra nordiska grannländer gör. FN:s arbetsmarknadsorgan
              ILO anser att det bör finnas en inspektör per 10 000 arbetstagare.
              Sverige bör alltså med sina 5,1 miljoner sysselsatta ha omkring
              510 arbetsmiljöinspek ­ törer. I fjol hade vi 258. Det kan jämföras
              med till exempel Danmark där man har omkring 3 miljoner sysselsatta
              men ändå har fler inspektörer än Sverige. I Danmark genomförs
              dessutom många fler inspektioner än i Sve ­ rige.
            </seg>
          </u>
          <u>
            <seg>
              Trots att regeringen vill se större ambitioner från Arbetsmiljöverket
              ser jag inte att man tillför mer anslag för det. Regeringens mål
              om att ha 300 inspektörer på plats i slutet av 2020 misslyckades.
              Och i år planeras enbart för nyrekryteringar för att ersätta pensionsavgångar
              och andra avslutade tjänster.
            </seg>
          </u>
          <u>
            <seg>
              Arbetet gjorde en granskning. Den visar sammantaget på allvarliga
              problem och brister inom det svenska arbetsmiljöarbetet. Som vi
              har sagt tidigare hotar det i förlängningen arbetstagares liv
              och hälsa. Det krävs kraftfulla åtgärder från regeringen för att
              ta tag i det.
            </seg>
          </u>
          <u>
            <seg>
              Det finns risk för att jag låter lite tjatig, men Eva Nordmark
              svarar inte på frågan: Vilka åtgärder avser ministern att vidta
              för att öka antalet arbetsmiljöinspektörer i linje med ILO:s riktlinjer?
            </seg>
          </u>
          <u>
            <seg>
              Det är jättebra att regeringen förstärker Arbetsmiljöverkets
              anslag. Men är ministern beredd att verka för att skjuta till
              mer resurser? Om hon inte är beredd att skjuta till mer resurser,
              när tänker sig ministern att Sverige ska uppnå ILO:s riktlinjer
              om en inspektör per 10 000 arbetstagare – 2030, 2040 eller 2050?
            </seg>
          </u>
          <note>
            Anf. 79 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Regeringen har förstärkt resurserna till Arbetsmiljöverket.
              Vi gjorde det under förra mandatperioden, och vi förstärker nu
              med ytterligare 30 miljoner för att säkra att vi kan komma åt
              arbetslivskriminaliteten, som har vuxit sig allt större på svensk
              arbetsmarknad. Förra året satsade vi också 2 miljoner extra på
              regionala skyddsombuds utbildningsmöjligheter.
            </seg>
          </u>
          <u>
            <seg>
              Mitt svar på interpellantens fråga är: Ja, jag ser också behovet
              av att fortsätta förstärka inspektionsverksamheten. Den är helt
              central, och den bidrar till regelefterlevnaden på svensk arbetsmarknad.
            </seg>
          </u>
          <u>
            <seg>
              Nu, mitt i en pandemi, ser vi hur viktiga Arbetsmiljöverkets
              inspektio ­ ner är. För bara några veckor sedan gav regeringen
              myndigheten ett uppdrag att inspektera särskilt riskutsatta branscher.
              Det är ett arbete som nu har kommit igång. Det kommer att vara
              ungefär 2 000 inspektioner som såklart är otroligt viktiga, inte
              minst för dem som nu är på en arbetsplats där man riskerar att
              smittas av covid-19.
            </seg>
          </u>
          <u>
            <seg>
              Jag vill samtidigt säga att de nästan 30 000 arbetsplatsinspektioner
              som Arbetsmiljöverket gör varje år inte kan ersätta det arbete
              som skydds ­ ombuden gör. Vi har en superkraft på svensk arbetsmarknad
              när det gäller säkerhet och trygghet på våra arbetsplatser. Det
              är våra skyddsombud. De är superkraften i den svenska arbetsmarknadsmodellen.
              Våra nästan 100 000 skyddsombud – de behöver bli fler – finns
              runt om i landet och utför varje dag ett livsviktigt arbete. De
              ska ha de bästa förutsättningarna. De gör ett arbete som inte
              ens 10 000 arbetsmiljöinspektörer kan ersätta. Det är viktigt
              att klargöra det. Jag är orolig över att en del politiska krafter
              börjar ifrågasätta skyddsombudens roll och betydelse.
            </seg>
          </u>
          <u>
            <seg>
              Vi behöver se till att vi har en myndighet som har resurser och
              att vi har arbetsplatsinspektörer och resurser till inspektionsverksamhet,
              men vi behöver också säkerställa skyddsombudens viktiga roll och
              att vi har re ­ gionala skyddsombud som kan aktivera skyddsverksamheten
              ute på ar ­ betsplatserna.
            </seg>
          </u>
          <u>
            <seg>
              Som tidigare facklig ledare har jag sett hur det fungerar i andra
              länder. Det går aldrig att ersätta skyddsombudsverksamheten, det
              lokala arbetet och det systematiska arbetet, med någon myndighet.
              Det är viktigt. Det är också en del av den svenska modellen. Jag
              tror att det skulle vara en utveckling som ingen av oss, var e
              sig politiskt eller parterna, skulle vilja se.
            </seg>
          </u>
          <u>
            <seg>
              Jag vill försäkra Ciczie Weidby om att jag som socialdemokratisk
              arbetsmarknadsminister outtröttligt kommer att fortsätta kämpa
              både för att vi ska ha en myndighet med goda förutsättningar att
              utföra sitt viktiga jobb och för att vi ska fortsätta ha en skyddsombudsverksamhet
              på alla platser runt om i Sverige. Det är av avgörande betydelse
              för människor som arbetar i vårt land men också för Sverige och
              vårt välstånd.
            </seg>
          </u>
          <note>
            Anf. 80 CICZIE WEIDBY (V):
          </note>
          <u>
            <seg>
              Fru talman! Tack, Eva Nordmark, för debatten! Jag tror att det
              finns all anledning att återkomma till denna.
            </seg>
          </u>
          <u>
            <seg>
              Jag upplever tyvärr inte att alla ministerns svar är särskilt
              utförliga. Jag anar också en viss passivitet och lite brist på
              visioner. Om vi ska vända den dåliga utvecklingen med färre skyddsombud
              och värna det här systemet krävs det åtgärder. Skyddsombudens
              ställning måste stärkas, anställningstryggheten måste stärkas,
              RSO-systemet måste utvecklas – inte avvecklas – och Arbetsmiljöverket
              behöver mer resurser.
            </seg>
          </u>
          <u>
            <seg>
              Regeringens nya arbetsmiljöstrategi ger en helt annan bild av
              regeringens ambitioner på arbetsmiljöområdet. Det är en ambitiös
              strategi med högt ställda mål. Om regeringen menar allvar med
              sin strategi måste man visa det i handling. Det krävs politiska
              åtgärder nu. Alla människor har rätt att arbeta i en trygg och
              säker arbetsmiljö. Men i dag har många en arbets ­ miljö som präglas
              av stress, låg bemanning, tunga lyft och monotona arbetsuppgifter.
            </seg>
          </u>
          <u>
            <seg>
              Visa att ni menar allvar med er arbetsmiljöstrategi! Låt inte
              era nyliberala samarbetspartier diktera villkoren för den här
              politiken! Stå upp för arbetstagarna, och satsa på arbetsmiljön!
            </seg>
          </u>
          <note>
            Anf. 81 Arbetsmarknadsminister EVA NORDMARK (S):
          </note>
          <note>
            Fru talman! Tack, Ciczie Weidby!
          </note>
          <u>
            <seg>
              Jag är övertygad om att vi håller med varandra i sak i stora
              delar när vi diskuterar arbetsmiljöfrågorna. Som jag har beskrivit
              är möjligheten för våra skyddsombud att varje dag utföra sitt
              livsviktiga arbete ute på arbetsplatserna central också i regeringens
              nya arbetsmiljöstrategi.
            </seg>
          </u>
          <u>
            <seg>
              Jag ser mycket fram emot att förverkliga den strategin. Det är
              en ambi ­ tionshöjning för arbetsmiljöpolitiken. Jag är stolt
              över strategin. Nu krävs det hårt arbete för att regeringen tillsammans
              med våra myndigheter och tillsammans med parterna ska förverkliga
              detta.
            </seg>
          </u>
          <u>
            <seg>
              Vi lär säkert återkomma till debatten om arbetsmiljöfrågorna
              framöver.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2020/21:403 om organiserad brottslighet
            hos Arbetsförmedlingen
          </note>
          <note>
            Anf. 82 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Magnus Persson har frågat mig vilka åtgärder regeringen
              avser att vidta för att säkerställa att personer med brottsligt
              uppsåt inte anställs på Arbetsförmedlingen, där det redan är klarlagt
              att problematiken finns.
            </seg>
          </u>
          <u>
            <seg>
              Brotten mot välfärden är, i vilken form eller skepnad de än visar
              sig, oacceptabla. Det är viktigt att Arbetsförmedlingen arbetar
              för att minska riskerna för att personer med brottsligt uppsåt
              anställs.
            </seg>
          </u>
          <u>
            <seg>
              Den arbetsgivarpolitiska delegeringen innebär att ansvaret för
              myndighetens medarbetare ligger på myndighetsnivå , och ytterst
              är myndighetens chef ansvarig. Ett omfattande regelverk finns
              på plats som verktyg för att kunna säkerställa att myndighetens
              medarbetare följer gällande regler och rutiner. Säkerhetsprövning
              enligt säkerhetsskyddslagen, bestämmelser om jäv i förvaltningslagen,
              brottsbalkens straffbestämmelser om tjänstefel och brott mot tystnadsplikt
              och arbetsrättsliga åtgärder som avsked, uppsägning, varning eller
              löneavdrag enligt lagen om offentlig anställning är några exempel.
            </seg>
          </u>
          <u>
            <seg>
              Arbetsförmedlingen har en skyldighet att förebygga att verksamheten
              utsätts för korruption, otillbörlig påverkan, bedrägeri och andra
              oegentligheter i enlighet med förordning om intern styrning och
              kontroll . Arbetsförmedlingen ska dessutom utifrån f örordning
              med instruktion för Arbetsförmedlingen dels säkerställa att felaktiga
              utbetalningar inte görs och motverka bidragsbrott samt i detta
              arbete samverka med berörda parter, dels delta i det myndighetsgemensamma
              arbetet mot den grova och organiserade brottsligheten. När Arbetsförmedlingen
              reformeras i enlighet med januariavtalet ska kvalitet och kontroll
              vara styrande. För att stärka de stats ­ anställda i deras tjänstemannaroll
              fortsätter regeringen att utveckla arbetet för en god förvaltningskultur
              och har bland annat tagit fram en handlingsplan mot korruption.
            </seg>
          </u>
          <u>
            <seg>
              Jag har förtroende för att ledningen för Arbetsförmedlingen har
              förmåga att informera och föra dialog med chefer och anställda
              och vid behov använda de mer ingripande verktyg som lagstiftningen
              ger. Regeringen kommer fortsatt att följa utvecklingen noga .
            </seg>
          </u>
          <note>
            Anf. 83 MAGNUS PERSSON (SD):
          </note>
          <u>
            <seg>
              Fru talman! Jag tackar arbetsmarknadsministern för svaret.
            </seg>
          </u>
          <u>
            <seg>
              I september 2020 kunde vi ta del av en rapport från en enhetschef
              på Arbetsförmedlingen, där det tydligt flaggades för att myndigheten
              utnytt ­ jades cyniskt av organiserad brottslighet på flera sätt.
              Det handlade bland annat om felaktiga lönebidrag, upphandlade
              förmedlingstjänster, stöd och matchning och – värst av allt –
              utnyttjande av personer med nedsatt arbetsförmåga.
            </seg>
          </u>
          <u>
            <seg>
              Fru talman! Enligt myndigheten själv har man vid flera tillfällen
              identifierat anställda inom Arbetsförmedlingen som fungerat som
              infiltratörer åt kriminella nätverk. Omfattningen verkar man inte
              ha koll på, men det man har noterat är att fusket är väldigt öppet
              och att man endast har sett toppen på isberget.
            </seg>
          </u>
          <u>
            <seg>
              Fru talman! När man läser arbetsmarknadsministerns svar kan man
              konstatera att hon anser att ansvaret vilar helt på myndighetens
              chef samt att problemen ska hanteras i samband med reformeringen.
              Men regeringen kan inte blunda för sitt ansvar i denna fråga,
              då regeringen har det högsta ansvaret för sina myndigheter.
            </seg>
          </u>
          <u>
            <seg>
              Den myndighetsgemensamma satsningen mot organiserad brottslighet
              inleddes 2009 i samverkan mellan polisen och flera myndigheter,
              bland annat Arbetsförmedlingen. Man flaggade tidigt för dessa
              brott och utveck ­ lingen av dem. Denna välfärdsbrottslighet kan
              alltså inte ha kommit som en överraskning. Frågan är, fru talman,
              om regeringen varit naiv och godtrogen likt tidigare regeringar
              i denna fråga, då detta inte är något nytt fenomen som har uppkommit
              under denna mandatperiod utan har funnits i många år. Är det då
              generösa tolkningar av lagar som har öppnat för denna kriminalitet?
              Jag skulle gärna vilja höra vad arbetsmarknadsministern har att
              säga om det.
            </seg>
          </u>
          <note>
            Anf. 84 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Jag tycker att det är väldigt viktigt att vi här
              i Sveriges riksdag utgår från det regelverk som finns. Den arbetsgivarpolitiska
              dele ­ geringen innebär som sagt att ansvaret för myndigheten
              och dess medarbe ­ tare ligger på myndighetsnivå; det är myndighetens
              chefs ansvar.
            </seg>
          </u>
          <u>
            <seg>
              Det pågår, precis som Magnus Persson säger, ett omfattande arbete
              med myndighetssamverkan för att bekämpa välfärdsbrottsligheten.
              Vi har också under senare tid förstärkt arbetet mot arbetslivskriminalitet.
              Jag har alldeles nyligen även gett ett uppdrag till Arbetsmiljöverket
              för att se till att skapa en varaktig samverkan mellan myndigheterna.
              Utöver det har det fattats beslut om en handlingsplan mot korruption,
              som statsrådet Micko presenterade före nyåret. Vi vet också att
              det pågår ett gediget arbete för att säkerställa att det inte
              sker felaktiga utbetalningar.
            </seg>
          </u>
          <u>
            <seg>
              På område efter område har regeringen vidtagit en rad olika åtgärder
              för att se till att vi inte ska ha vare sig korruption eller någon
              sorts välfärdsbrottslighet. Detta ska bekämpas med alla till buds
              stående medel. Det finns också ett väldigt omfattande regelverk
              på plats som verktyg för att kunna säkerställa att myndighetens
              medarbetare följer gällande rutiner och regler. Jag beskrev flera
              av dem i mitt inledande anförande.
            </seg>
          </u>
          <u>
            <seg>
              Det är viktigt i sådana här frågor att myndigheten tar ansvar
              och att myndighetsledningen även fortsatt för en dialog med chefer
              och medarbetare inom Arbetsförmedlingen samt vid behov använder
              de mer ingripande verktyg som finns. Jag kan givetvis inte utgå
              från en artikel i en tidning, men om myndigheten framför eventuella
              behov av lag- eller förordningsändringar till regeringen kommer
              jag givetvis att lyssna in det. Jag förut ­ sätter att myndigheten
              återkommer till regeringen om man ser behov av den typen av förändringar.
            </seg>
          </u>
          <u>
            <seg>
              Brott mot välfärd är helt oacceptabla, oavsett i vilken form
              eller skepnad de visar sig. Regeringen kommer självklart att följa
              utvecklingen vidare.
            </seg>
          </u>
          <note>
            Anf. 85 MAGNUS PERSSON (SD):
          </note>
          <u>
            <seg>
              Fru talman! Det var ju inte vilken person som helst som yttrade
              sig i tidningen, utan det var en högt uppsatt enhetschef inom
              Arbetsförmed ­ lingen.
            </seg>
          </u>
          <u>
            <seg>
              Jag tycker att det är bra att regeringen har vaknat och vidtagit
              åtgärder. Men problemet är att detta följer i spåren av en förd
              politik som har förvandlat Sverige till ett paradis för entreprenörer
              i kriminalitet. Alla myndigheter som jobbar med den grova organiserade
              brottsligheten vittnar om exakt samma utveckling. Buset har skaffat
              slips och portfölj. De multikriminella har insett var d e stora
              pengarna finns att hämta, nämligen hos Arbetsförmedlingen, Försäkringskassan
              och Skatteverket. Här har både den ­ na regering och tidigare
              regeringar varit väldigt naiva.
            </seg>
          </u>
          <u>
            <seg>
              Kombinationen av stora pengar, liten upptäcktsrisk och låga straff
              är för kriminella som godis för barn. Just nu är det Arbetsförmedlingen
              som står för sötsakerna. Attackerna mot våra välfärdssystem följer
              ofta samma mönster. Det handlar om falska identiteter, falska
              kontrolluppgifter och företagsfasader. Sedan börjar man sitt plundringståg
              mot det offentliga. Det är en skrämmande utveckling, fru talman.
            </seg>
          </u>
          <u>
            <seg>
              Detta är allvarlig kriminalitet. Det är ett systemhot mot välfärdsstaten.
              Vi riskerar att finansiera framväxten av allt mäktigare kriminella
              nätverk. Jag vet att regeringen har gått ut med att myndighetssamverkan
              mot arbets ­ livskriminalitet ska intensifieras. Detta är bra
              och viktigt, men det krävs betydligt mer än fina ord.
            </seg>
          </u>
          <u>
            <seg>
              Är arbetsmarknadsministern och regeringen beredda att se över
              lagstiftning en , skärpa kontrollerna och straffskalan samt ge
              åklagare och polis men även myndigheterna de resurser som krävs
              för att underlätta för våra myndigheter att komma till rätta med
              problemen? Det finns ganska mycket att göra.
            </seg>
          </u>
          <note>
            Anf. 86 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Jag tycker att det är väldigt viktigt att vi konstaterar
              hur läget är, nämligen att den offentliga förvaltningen i Sverige
              håller en hög internationell standard, så att det inte låter som
              att det här skulle vara ett utbrett problem. Sverige uppfattas
              också som ett land med relativt liten korruption, och det visar
              sig i internationella jämförelser att Sverige står sig väl gentemot
              andra länder.
            </seg>
          </u>
          <u>
            <seg>
              Trots detta förekommer det att människor med kriminella syften
              infiltrerar myndigheter i avsikt att lära sig systemen för att
              kunna dra nytta av dem. Det är självklart helt oacceptabelt. Korruption
              får allvarliga konsekvenser. Den minskar självklart förtroendet
              för myndigheterna. Den urholkar rättsstatens legitimitet och kan
              undergräva demokratin. Korruption skadar alltså Sverige på många
              olika sätt. Även misstankar om korruption kan skada. Därför är
              den här handlingsplanen väldigt viktig. Den antogs under förra
              året och ska gälla mellan 2021 och 2023.
            </seg>
          </u>
          <u>
            <seg>
              I ett starkt välfärdssamhälle måste korruptionsrisker givetvis
              regelbundet förebyggas, hanteras och diskuteras. På mitt bord
              som arbetsmarknadsminister ligger specifikt arbetet mot arbetslivskriminalitet,
              där vi nu satsar mer resurser. Vi är beredda att se över hur vi
              kan jobba mer integrerat med parterna på arbetsmarknaden. Jag
              kommer ganska snart att ha ett möte med parterna för att diskutera
              vidare kring detta. Men jag ser också att det kan finnas behov
              av att se över sekretesslagstiftningen för att kunna dela mer
              information mellan våra myndigheter.
            </seg>
          </u>
          <u>
            <seg>
              Fru talman! Vi ska givetvis göra allt som står i vår makt för
              att säkra våra myndigheter. Vi ska över huvud taget inte ha någon
              välfärdsbrottslighet eller välfärdskriminalitet. Det är givetvis
              väldigt allvarlig om sådant sker inom våra myndigheter.
            </seg>
          </u>
          <u>
            <seg>
              Det är tack vare den här viktiga myndighetssamverkan som den
              här typen av brottslighet kan upptäckas. Det är otroligt centralt
              att vi värnar myndighetssamverkan och att våra myndigheter har
              de bästa förutsättningarna att utföra sitt viktiga arbete.
            </seg>
          </u>
          <note>
            Anf. 87 MAGNUS PERSSON (SD):
          </note>
          <u>
            <seg>
              Fru talman! Tack så mycket, arbetsmarknadsministern, för de satsning
              ­ ar ni gör!
            </seg>
          </u>
          <u>
            <seg>
              När man lyssnar på arbetsmarknadsministern kommer den naiva tron
              fram att i Sverige är det inte så farligt. Svensk välfärd och
              svenska myndigheter ska inte vara en tillflyktsort och kassako
              för kriminella. Ändå ser vi det.
            </seg>
          </u>
          <u>
            <seg>
              Vi ser det på Arbetsförmedlingen. Vi ser det på Försäkringskassan
              och Migrationsverket. Nu senast kunde vi se det även inom UD,
              regeringens eget departement. Detta är en utveckling som skrämmer.
              Här ligger ansvar och styrning ytterst på regeringen och inga
              verksamhetschefer.
            </seg>
          </u>
          <u>
            <seg>
              Detta är ett problem som växer alltmer. Vi måste nog släppa synen
              att Sverige är helyllelandet där ingenting händer och ta krafttag
              mot den här brottsligheten. Det är väldigt viktigt för samhället
              att få bukt med detta. Det är faktiskt skattepengar det handlar
              om.
            </seg>
          </u>
          <note>
            Anf. 88 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Det är givetvis viktigt att vi vidtar alla de åtgärder
              vi kan för att säkerställa att vi inte har välfärdsbrottslighet
              eller att kriminella kan kliva in och använda skattebetalarnas
              pengar eller på annat sätt ägna sig åt välfärdsbrottslighet. Det
              är också därför som vi vidtar flera olika åtgärder.
            </seg>
          </u>
          <u>
            <seg>
              När vi nu ska reformera Arbetsförmedlingen, som ändå var temat
              för denna interpellationsdebatt, är det viktigt att just kvaliteten
              och kontrollen kommer att vara styrande. Vi håller på Regeringskansliet
              just nu på med att ta fram regelverk som ska finnas på plats för
              reformering av myndigheten. Det ska finnas på plats 2022.
            </seg>
          </u>
          <u>
            <seg>
              Arbetsförmedlingen förbereder reformen bland annat med en försöksverksamhet.
              Vi tar steg för steg framåt i den här processen. Det är väldigt
              viktigt för det perspektiv som vi här diskuterar att möjligheter
              för utvärdering och kontroll ska säkerställas.
            </seg>
          </u>
          <u>
            <seg>
              Vi ska också ha skarpa kvalitetskriterier som garanterar att
              de fristå ­ ende aktörerna levererar både goda resultat och tjänster
              av hög kvalitet för att se till att alla arbetssökande ska få
              det stöd som de behöver och för att skattebetalarnas pengar ska
              användas på ett effektivt och korrekt sätt. Tack, Magnus Persson,
              för debatten !
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 19 Svar på interpellation 2020/21:442 om subventionerade anställningar
          </note>
          <note>
            Anf. 89 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Magnus Persson har frågat mig om jag anser att resultaten
              av de subventionerade anställningarna är på en sådan nivå att
              de motiverar den statsfinansiella kostnaden och , om inte, vilka
              åtgärder regeringen avser att vidta för att komma till rätta med
              den bristande effekten av den förda politiken. Han har i en tidigare
              riksdagsfråga påpekat att det inte är resurserna till arbetsmarknadspolitiska
              program och subventionerade anställningar som brister, utan resultatet
              efter deltagande i dessa insatser.
            </seg>
          </u>
          <u>
            <seg>
              Jag vill återigen understryka att f orskning visar att subventionerade
              anställningar är effektiva insatser för att få personer med svagare
              förankring på arbetsmarknaden i arbete. Andelen som får ett arbete
              efter avslutad insats varierar mellan olika subventionerade anställningar.
              Detta beror b land annat på målgruppen för stöden, arbetsgivarna
              som får stödet och hur Arbetsförmedlingen arbetar med stöden.
            </seg>
          </u>
          <u>
            <seg>
              Det är viktigt att inte rikta de subventionerade anställningarna
              fel så personer som ändå hade fått arbete tar del av insatserna.
              I nstitutet för arbetsmarknads- och utbildningspolitisk utvärdering
              har studerat vilka som tar del av subventionerade anställningar
              och funnit att deltagarnas egenskaper stämmer väl överens med
              målgruppen, d et vill säga att de som tar del av subventionerna
              i stor utsträckning är individer med en svag ställning på arbetsmarknaden
              och med en hög risk att hamna i långtidsarbetslöshet .
            </seg>
          </u>
          <u>
            <seg>
              Det stämmer att andelen som lämnar vissa subventionerade anställningar
              för osubventionerat arbete är förhållandevis låg. Andelen som
              övergår till någon form av arbete efter att ha deltagit i en extratjänst
              eller ett introduktionsjobb har minskat sedan utbrottet av den
              pågående corona ­ pandemin. För personer som står särskilt långt
              från arbetsmarknaden kan det dock behövas en kedja av insatser
              innan de kan få ett osubventionerat arbete. Extratjänster rikta
              r sig till exempel till de personer som står allra längst från
              arbetsmarknaden. Det är rimligt att många av dem som haft en extratjänst
              behöver andra insatser eller andra typer av subven ­ tionerade
              anställningar innan de kan få ett osubventionerat arbete.
            </seg>
          </u>
          <u>
            <seg>
              Samtidigt skiljer sig resultatet avsevärt mellan olika typer
              av subven ­ tionerade anställningar. Andelen som lämnade nystartsjobb
              för osub ­ ventionerat arbete låg exempelvis på 31–37 procent
              under perioden 2014 − 2019. Andelen sjönk till 20 procent 2020
              på grund av den pågående coro ­ napandemin.
            </seg>
          </u>
          <u>
            <seg>
              Regeringens bedömning är att insatserna inom arbetsmarknadspolitiken
              , däribland de subventionerade anställningarna, kan bidra till
              förbättringar på arbetsmarknaden på flera olika sätt . Individen
              stärks g enom eget arbete och egen lön . E xtratjänster och introduktionsjobb
              kan också stärka jobbchanserna för inte minst utrikes födda kvinnor.
              Extratjänster har bidragit till en jämnare könsfördelning i de
              subventionerade anställningarna , vilket är viktigt för att den
              aktiva arbetsmarknadspolitiken ska bli mer jämställd så att kvinnor
              och män ges stöd att komma i arbete på lika villkor . Extratjänster
              fungerar också som en väg in i viktiga välfärdsyrken där det i
              dag råder brist på arbetskraft.
            </seg>
          </u>
          <note>
            Anf. 90 MAGNUS PERSSON (SD):
          </note>
          <u>
            <seg>
              Fru talman! Tack, arbetsmarknadsministern, för svaret!
            </seg>
          </u>
          <u>
            <seg>
              Vi kan konstatera att regeringens insatser är extremt dyra sett
              till resultatet i form av reguljära anställningar. Enligt statistiken
              från 2019 gick till exempel 5 procent till ett reguljärt arbete
              efter att ha deltagit i ett program som kallas extratjänster.
            </seg>
          </u>
          <u>
            <seg>
              Det är ett program som subventioneras med 100 procent av lönekostnaderna
              och som vänder sig till kommuner och offentlig verksamhet. Då
              riskerar man per automatik givetvis att tränga undan reguljära
              jobb som skulle ha skapats. Detta är bara ett exempel på åtgärder
              för åtskilliga miljarder med dåliga resultat.
            </seg>
          </u>
          <u>
            <seg>
              Från introduktionsjobb gick 7 procent till reguljärt arbete efter
              avslutat program. Från instegsjobb gick 5 procent efter avslutat
              program till reguljärt arbete. Jag vill förtydliga, fru talman,
              att detta är siffror från tiden innan coronapandemin slog till.
            </seg>
          </u>
          <u>
            <seg>
              Fru talman! Resultatet av subventionerade anställningar måste
              väl ändå vara att människor ska gå vidare till ett reguljärt arbete
              och bli självförsörjande. Det måste vara tanken. Här visar resultaten
              att man misslyckas totalt fast arbetsmarknadsministern påstår
              något annat och hänvisar till forskning på området.
            </seg>
          </u>
          <u>
            <seg>
              Men det finns även forskning som visar något helt annat. Den
              visar på stora undanträngningseffekter och inlåsningseffekter,
              det vill säga att personen fastnar i en subventionerad anställning
              även efter att åtgärden inte längre är nödvändig.
            </seg>
          </u>
          <u>
            <seg>
              Hur ser arbetsmarknadsministern på riskerna gällande de undanträng
              ­ ningseffekter för reguljära jobb som bland annat IFAU nämner
              i sin rap ­ port om subventionerade anställningar? Vi kan ute
              i det verkliga arbets ­ livet se att företag cyniskt utnyttjar
              dessa system för att byta ut sin personal efter ett år. Det finns
              många exempel på det.
            </seg>
          </u>
          <note>
            Anf. 91 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Jag vill börja med att svara på den konkreta frågan.
              Det är viktigt att man inte riktar de subventionerade anställningarna
              till personer som ändå hade fått arbete. Det här ska vara för
              personer som står långt ifrån arbetsmarknaden. Ofta räcker det
              inte bara med en enda subventione ­ rad anställning, utan många
              gånger kan det handla om att man behöver en kedja av olika insatser.
              Man kanske börjar med en extratjänst, och sedan får man möjlighet
              att fylla på med ny kunskap och kompetens. Det kan behövas flera
              olika insatser och åtgärder för att en person som står långt ifrån
              arbetsmarknaden ska kunna komma i arbete och egen försörjning.
            </seg>
          </u>
          <u>
            <seg>
              Jag tror att det är viktigt att inse att coronapandemin kommer
              att påverka vår arbetsmarknad under lång tid framöver. Det är
              centralt att vi gör allt vi kan, inte minst för att säkra att
              långtidsarbetslösheten inte tillåts bita sig fast.
            </seg>
          </u>
          <u>
            <seg>
              Det här är en fråga som berör hela vårt samhälle. Det är därför
              det är så viktigt med de kraftfulla satsningar på över 100 miljarder
              som reger ­ ingen har presenterat inför årets budget och som kan
              leda till ungefär 75 000 fler jobb.
            </seg>
          </u>
          <u>
            <seg>
              Det handlar också om de satsningar som ligger inom ramen för
              arbetsmarknadspolitiken. Vi tillför 1 miljard till Arbetsförmedlingen
              för att de ska kunna möta upp de ökade behoven men också säkra
              lokal närvaro i hela landet. Vi tillför 2 miljarder till ytterligare
              matchningstjänster och arbetsmarknadsutbildningar. Vi tillför
              500 miljoner till introduktionsjobb och extratjänster.
            </seg>
          </u>
          <u>
            <seg>
              Allt det där är viktigt. Jag tror också att det är centralt att
              vi ser att människor som i dag är arbetslösa har olika typer av
              behov. För några kommer det att räcka med en snabb matchningstjänst,
              och så har de nästa arbete. Men för andra människor tar det längre
              tid. Då måste vi se till att det finns rätt verktyg för det. Man
              kan inte heller ha samma krav på att det ska gå lika snabbt för
              dem att ta sig direkt in på arbetsmarknaden. Det är min utgångspunkt
              .
            </seg>
          </u>
          <u>
            <seg>
              Sedan ska vi såklart tillsammans i Sveriges riksdag säkerställa
              att vi har den bästa och mest effektiva arbetsmarknadspolitiken,
              så jag välkomnar givetvis debatten. Men för mig är det viktigt
              att se just att människor har olika behov och att vi behöver många
              olika verktyg i verktygslådan. Vi måste utgå ifrån att människor
              får rätt förutsättningar att skaffa sig ett eget jobb och en långvarig
              försörjning.
            </seg>
          </u>
          <note>
            Anf. 92 MAGNUS PERSSON (SD):
          </note>
          <u>
            <seg>
              Fru talman! Arbetsmarknadsministern kan väl ändå inte vara nöjd
              med resultatet. Det är extremt låga siffror och få människor som
              går till en egen försörjning, om någon över huvud taget gör det.
            </seg>
          </u>
          <u>
            <seg>
              Jag vill lyfta fram ett exempel på hur systemet utvecklas, framför
              allt när det gäller extratjänster. Vi kan ta del av ett reportage
              i Sydsvenskan. Där kan man läsa att det socialdemokratiskt styrda
              Malmö försökte rekrytera 500 långtidsarbetslösa för att få tillgång
              till pengarna genom de så kallade extratjänsterna. Det blev bara
              283 personer, och det gick så fort att många inte ens hade vare
              sig arbetsuppgifter eller en arbetsplats att gå till. Mer än 100
              personer satt hemma utan någon aktivitet men med full avtalsenlig
              lön, betald av skattepengar. Det enda syftet var att flytta kostnaderna
              för kommunens försörjningsstöd till statens kassakistor.
            </seg>
          </u>
          <u>
            <seg>
              Detta kan väl ändå inte vara tanken med den subventionerade anställning
              som kallas extratjänster. Det här, fru talman, visar på ett omfattande
              systemfel i hela konstruktionen av arbetsmarknadsåtgärder.
            </seg>
          </u>
          <u>
            <seg>
              Här handlar det om att man i sin iver att få budgeten i balans
              har flyttat hundratals arbetslösa från en kolumn till en annan.
              Detta pingpongspel mellan stat och kommun löser definitivt inga
              problem och hjälper definitivt inte de arbetslösa.
            </seg>
          </u>
          <u>
            <seg>
              Varför blir det då på det här viset, fru talman? Jo, förutom
              full subven ­ tion från staten har insatsen kryddats med kraftiga
              handledarstöd och ett aggressivt bonussystem som tillsammans uppgår
              till nästan 90 000 kronor per tillsatt tjänst.
            </seg>
          </u>
          <u>
            <seg>
              Upplägget är anmärkningsvärt. Kommunerna tävlar om att nå ett
              visst beting, och de kommuner som lyckats skapa tillräckligt många
              av dessa konstgjorda åtgärder får dela på en halv miljard kronor.
              Det här var drivkraften till det socialdemokratiskt styrda Malmös
              hets. Det var inte ett långsiktigt försök att skapa jobb och försörjning
              till dem som står långt ifrån arbetsmarknaden, utan anledningen
              var enbart att man ville tjäna pengar.
            </seg>
          </u>
          <u>
            <seg>
              Anser arbetsmarknadsministern att det är så här man ska använda
              statens resurser? Är det så här man hjälper arbetslösa som står
              långt ifrån arbetsmarknaden till egen försörjning?
            </seg>
          </u>
          <note>
            Anf. 93 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Självklart ska extratjänster användas på det sätt
              som är avsett, nämligen att de riktar sig till dem som står allra
              längst ifrån arbetsmarknaden. Det är också dessa personer som
              bedöms ha det allra största behovet av en subvention.
            </seg>
          </u>
          <u>
            <seg>
              Det här handlar, som sagt, ofta om personer som har stått och
              står långt ifrån arbetsmarknaden. Det jag ser när jag är ute på
              mina många – nu för tiden digitala – besök är att det sker fantastiska
              insatser runt om i vårt avlånga land, där extratjänster spelar
              en stor roll. Jag möter ofta extratjänster där utrikes födda kvinnor
              får sin första möjlighet att pröva på det svenska arbetslivet.
              De får komma in i en gemenskap och får vid sidan av detta också
              möjlighet att utvecklas i språk och att tillsammans med andra
              lära sig att utvecklas i ett arbetsliv.
            </seg>
          </u>
          <u>
            <seg>
              Det är inte alls säkert att man är redo att direkt efter extratjänsten
              kliva in i ett osubventionerat arbete om man har stått utanför
              arbetsmarknaden under lång tid. Ofta krävs fler insatser. Det
              kan vara sfi, eller det kan vara en yrkesutbildning.
            </seg>
          </u>
          <u>
            <seg>
              Jag ser också att det finns en stor möjlighet här. Vi har till
              exempel stor brist på kompetens inom äldreomsorgen. Det finns
              också många andra yrkesgrupper där arbetsgivare har behov av att
              anställa. Därför ska vi se till att vi kan få just en kedja av
              olika insatser.
            </seg>
          </u>
          <u>
            <seg>
              Det är självklart inte extratjänsten som sådan som löser all
              problematik. Det här är bara ett av många verktyg som finns i
              Arbetsförmedlingens verktygslåda. Men extratjänsten tillsammans
              med andra insatser kan vara helt avgörande för att en kvinna –
              för det är ofta kvinnor jag möter när jag är ute på olika digitala
              besök – får möjlighet att kliva in på arbetsmarkna ­ den och så
              småningom skapa sig en egen försörjning.
            </seg>
          </u>
          <note>
            Anf. 94 MAGNUS PERSSON (SD):
          </note>
          <u>
            <seg>
              Fru talman! Vi kan inte diskutera subventionerade anställningar
              och deras resultat utan att komma in på effekterna av den ansvarslösa
              invandringspolitik man har fört i Sverige de senaste åren.
            </seg>
          </u>
          <u>
            <seg>
              Den har bidragit till att vi har en extremt stor del av vår arbetskraft
              som inte är anställbar på den svenska arbetsmarknaden. Det är
              personer som man väljer att stoppa undan i diverse arbetsmarknadsprogram,
              typ extratjänster, instegsjobb med mera. Samtidigt säger man att
              vi har EU:s högsta sysselsättningsgrad och framhäver det som någonting
              bra, när vi i verkligheten har bland de högsta arbetslöshetssiffrorna
              i Europa. Snacka om att flytta personer från en kolumn till en
              annan!
            </seg>
          </u>
          <u>
            <seg>
              Detta är en ekvation som på sikt riskerar att kullkasta hela
              välfärdssamhället, då skattekraften minskar i takt med att befolkningen
              kraftigt ökar.
            </seg>
          </u>
          <u>
            <seg>
              Fru talman! Sverige borde i stället se över huruvida subventionerade
              anställningar över huvud taget ska finnas för personer som inte
              har ett funktionshinder. Man måste sluta använda programmen som
              en integra ­ tionsåtgärd, då statistiken visar att det har misslyckats.
            </seg>
          </u>
          <u>
            <seg>
              Vi ser det inte bara när det gäller extratjänsterna. Vi ser det
              inom andra myndigheter, och vi ser det till exempel inom Samhall.
              Samhall används som en integrationsåtgärd i dag, och det var väl
              inte deras uppdrag från början.
            </seg>
          </u>
          <u>
            <seg>
              Minska invandringen kraftigt, underlätta för företagen att anställa
              och sänk arbetsgivaravgifter och skatt på arbete! Gör Sverige
              attraktivt för företag att etablera sig i, och öka utbildningsinsatserna!
            </seg>
          </u>
          <u>
            <seg>
              Utbildning är A och O. Det är det viktigaste för att få folk
              i arbete. Att lära sig skanna dokument på en statlig myndighet
              kan knappast vara ett framtidsyrke för den som i övrigt saknar
              den utbildning som krävs för att ta på sig andra arbetsuppgifter,
              då jobbet oftast är skapat genom kommendering och inte ett faktiskt
              behov.
            </seg>
          </u>
          <note>
            Anf. 95 Arbetsmarknadsminister EVA NORDMARK (S):
          </note>
          <u>
            <seg>
              Fru talman och Magnus Persson! Jag skulle vilja säga att det
              sker fantastiskt mycket investeringar i vårt land just nu.
            </seg>
          </u>
          <u>
            <seg>
              I den del av Sverige som jag kommer ifrån, norra Sverige, har
              vi över 1 000 miljarder i investeringar de kommande åren. Det
              är fantastiska möjligheter som finns där uppe.
            </seg>
          </u>
          <u>
            <seg>
              Vi har givetvis en tuff situation på svensk arbetsmarknad. Samtidigt
              finns det över 100 000 lediga jobb att söka, så framtiden är inte
              mörk, utan den är faktiskt ljus. Men det krävs såklart att vi
              gör rätt saker nu.
            </seg>
          </u>
          <u>
            <seg>
              Vi måste se till att alla de människor som är utan arbete får
              en insats och får rätt förutsättningar att kliva in i arbete.
              Dessa verktyg ser olika ut. Det är alltifrån extratjänster för
              dem som står långt ifrån arbetsmarknaden till snabba matchningstjänster
              och arbetsmarknadsutbildningar som direkt tillgodoser arbetsgivarens
              behov.
            </seg>
          </u>
          <u>
            <seg>
              Vi ska se till att göra det möjligt för människor att växa och
              utvecklas genom ett helt yrkesliv. Det handlar inte bara om dem
              som är arbetslösa och att de ska kunna få ett nytt arbete utan
              också om att människor mitt i sitt yrkesliv ska kunna utvecklas,
              utbilda sig, ställa om och ta de nya lediga jobb som växer fram
              i ekonomin.
            </seg>
          </u>
          <u>
            <seg>
              När vi pratar om extratjänster och de utrikes födda kvinnorna
              ser jag att de är en mycket god tillgång i vårt Sverige, där vi
              har stora behov att anställa inom många yrken.
            </seg>
          </u>
          <u>
            <seg>
              Med rätt insatser, med extratjänster, genom att se till att vi
              vässar insatserna – för man kan alltid göra insatser mer effektiva
              – och genom att öka resultaten med rätt insatser i form av utbildning
              kommer vi att kunna lyckas att ytterligare höja sysselsättningsgraden
              och tack vare detta höja vårt välstånd generellt.
            </seg>
          </u>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2020/21:456 om EU-direktiv om minimilöner
          </note>
          <note>
            Anf. 96 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Ludvig Aspling har ställt mig tre frågor med anledning
              av det förslag till direktiv om tillräckliga minimilöner i EU
              som kommissio ­ nen presenterade den 28 oktober 2020. Han undrar
              om jag är beredd att acceptera undantaget som det är formulerat
              i kommissionens nuvarande förslag , om jag ser en koppling mellan
              den sociala pelaren och kommissio ­ nens förslag och hur jag i
              så fall kommer att agera för att förhindra framtida negativa konsekvenser
              av den sociala pelaren samt hur jag och regeringen kommer att
              arbeta för att tydliggöra vår inställning i frågan.
            </seg>
          </u>
          <u>
            <seg>
              Regeringen anser att det av kommissionen presenterade förslaget
              inte ska vara ett rättsligt bindande direktiv och att EU saknar
              befogenheter att fastställa lönenivåer i medlemsstaterna. Sverige
              har varit pådrivande för att få till stånd ett yttrande från rådets
              rättstjänst om förslagets förenlighet med rättslig grund. Vi har
              också varit drivande för och samlat flera medlemsstater kring
              att förhandlingar i sak ska avvakta rättstjänstens yttrande.
            </seg>
          </u>
          <u>
            <seg>
              Yttrandet från rådets rättstjänst har nu kommit och analyseras
              i samråd med allierade medlemsstater och arbetsmarknadens parter.
              I nuläget kan vi säga att rådets rättstjänst bedömt att förslaget
              i huvudsak är förenligt med den angivna rättsliga grunden. Men
              rättstjänsten gör den bedömning ­ en under förutsättning att direktivet
              ska tolkas som ett ramverk. Rättstjänsten anser också att förslaget
              behöver förändras för att förtydliga detta. Vi har också, fru
              talman, informerat arbetsmarknadsutskottet med anledning av yttrandet.
            </seg>
          </u>
          <u>
            <seg>
              Som Ludvig Aspling skrivit i sin fråga kan tuffa förhandlingar
              vänta. Då krävs ett aktivt agerande för att säkerställa att förslaget
              utformas på ett sätt som respekterar vårt nationella system och
              arbetsmarknadens parters autonomi. Detta innebär bland annat att
              förslaget inte får leda till krav på att Sverige inför allmängiltigförklarade
              kollektivavtal eller lagstadgad minimilön.
            </seg>
          </u>
          <u>
            <seg>
              En avgörande utgångspunkt för regeringen är att arbetsmarknadens
              parter fortsatt ska göra upp om villkor och löner på svensk arbetsmarknad.
              Kollektivavtalen är anpassade till branschernas förutsättningar
              och baseras på ett ömsesidigt ansvar mellan parterna på arbetsmarknaden.
              Denna ordning har skapat ett långsiktigt stabilt ramverk som under
              två decennier utmynnat i både reallönehöjningar, hög sysselsättningsgrad,
              arbetsfred och tillväxt.
            </seg>
          </u>
          <u>
            <seg>
              A tt möta de sociala utmaningarna är viktigt för hela EU:s sammanhållning
              och för den inre marknaden. A tt förbättra levnadsvillkoren i
              hela Europa förbättra r inte bara ekonomin för dessa människor
              ; det skapar ock ­ så en rättvisare konkurrens , vilket gynnar
              svenska företag och jobb.
            </seg>
          </u>
          <u>
            <seg>
              Diskussioner om en europeisk minimilön förekom långt innan pelaren
              kom till. Pelaren ger inte EU några nya befogenheter, därmed inte
              heller i lönefrågor. Pelaren anger att all lönesättning ska vara
              öppen och förutsebar i enlighet med nationell praxis och med respekt
              för arbetsmarknadens parters autonomi och oberoende. Det är fortfarande
              medlemsstaterna som beslutar om lönenivåer.
            </seg>
          </u>
          <note>
            Anf. 97 LUDVIG ASPLING (SD):
          </note>
          <u>
            <seg>
              Fru talman! Till att börja med måste jag säga att jag är lite
              förvånad över att statsrådet väljer att yppa uppgifter ur rättsutlåtandet.
              Detta är uppgifter som ligger under utrikessekretess, i alla fall
              som jag förstått saken, och som dessutom är sekretessmarkerade
              från Europeiska unionen. Jag tror inte att statsrådet har befogenhet
              att röja de här uppgifterna, men det kanske vi kan prata mer om
              en annan gång.
            </seg>
          </u>
          <u>
            <seg>
              EU-kommissionen föreslår alltså ett juridiskt bindande direktiv
              om minimilöner. Den svenska modellen för lönesättning står därmed
              inför ett ganska allvarligt hot. Vi har ju, i alla fall på papperet,
              en samlad front mot det här förslaget i Sveriges riksdag. Alla
              partier här säger sig vara djupt skeptiska. Den här debatten handlar
              alltså inte om förslagets materiella innehåll utan om hur regeringen
              under processen har agerat, eller misslyckats med att agera, för
              att stoppa förslaget.
            </seg>
          </u>
          <u>
            <seg>
              Först och främst är det viktigt att förstå de risker som följer
              av förslaget. I början av processen framhävde statsrådet gång
              på gång att man förhandlat till sig ett så kallat undantag för
              Sveriges del. Den tredje punkten i utkastet till direktiv stadgar
              mycket riktigt att ”i ngenting i detta direktiv får tolkas som
              en skyldighet för de medlemsstater där lönesättning säkerställs
              uteslutande genom kollektivavtal att införa en lagstadgad minimilön
              eller att göra kollektivavtal allmänt tillämpliga ”.
            </seg>
          </u>
          <u>
            <seg>
              Det här låter ju bra på papperet. Problemet är bara att statsrådet
              inte tar hänsyn till hur EU-rätten fungerar i praktiken. EU-rättsakter
              är nästan alltid resultat av en lång och krånglig förhandlingsprocess,
              vilket gör att själva lagtexten blir ganska otydlig. Ofta finns
              inte heller någon riktig tolkningsbakgrund på det sätt som vi
              i Sverige är vana vid med våra förarbeten. EU-rättsakter får sin
              egentliga innebörd i samband med att de tolkas av EU-domstolen,
              och som vi alla vet tycker EU-domstolen väldigt mycket om att
              använda sig av ganska löst definierade principer och annat material
              som vi kanske inte skulle känna igen som rättskällor. Allt detta
              gör processen ganska oförutsägbar.
            </seg>
          </u>
          <u>
            <seg>
              Ytterligare en aspekt av detta är att direktivet skapar rättigheter
              för enskilda. Det innebär att vissa bestämmelser kommer att ha
              så kallad direkt effekt, vilket betyder att de är direkt tillämpliga
              i svensk domstol oavsett hur Sverige väljer att implementera direktivet.
            </seg>
          </u>
          <u>
            <seg>
              Summan av kardemumman är alltså att det kan gå bra, men det finns
              också en överhängande risk att direktivet kan medföra väldigt
              allvarliga konsekvenser för Sverige.
            </seg>
          </u>
          <u>
            <seg>
              I en intervju med tidningen Dagens Nyheter sa statsrådet så här:
              ”Jag är starkt kritisk till att EU lägger sig i lönebildningen.
              Men jag kan också konstatera att kommissionen tagit fram ett undantag
              som ska garantera att den svenska lönebildningsmodellen inte påverkas.”
            </seg>
          </u>
          <u>
            <seg>
              På detta uttalande låter det som att arbetsmarknadsministern
              är ganska nöjd med det så kallade undantaget. Uttalandet kan dessutom
              komma att användas mot henne i en eventuell förhandling. Har man
              en gång sagt att man är nöjd med ett visst undantag är det väldigt
              svårt att kräva ytterligare eftergifter av motparten.
            </seg>
          </u>
          <u>
            <seg>
              Fru talman! Min fråga till statsrådet lyder så här: Anser statsrådet
              att det var ett misstag att uttala sig så positivt om den så kallade
              garantin, och litar hon fortfarande på den i dag?
            </seg>
          </u>
          <note>
            Anf. 98 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Jag vill börja med att vara väldigt tydlig med att
              Sverige inte vill ha något direktiv på det här området. Vi har
              arbetat med full kraft ända från start i processen för att säkerställa
              att detta blir tydligt för var och en i hela Europa. Vi behöver
              givetvis också göra allt som står i vår makt för att säkerställa
              partsautonomin så att inte vår lönebildningsmodell på något sätt
              utmanas eller hotas av eventuella initiativ på EU-nivå.
            </seg>
          </u>
          <u>
            <seg>
              När kommissionen kom med sitt förslag var det tydligt att kommissio
              ­ nen hade hörsammat att det finns olika modeller för lönebildning
              i Europa. Många av EU:s medlemsstater sätter löner med just lagstiftning
              som grund, medan vår modell i Sverige och exempelvis Danmark s
              funge ­ rar så att det enbart är parterna på arbetsmarknaden som
              tar ansvar för lö ­ nebild ­ ningen.
            </seg>
          </u>
          <u>
            <seg>
              I det förslag som presenterades av kommissionen är det tydligt
              att kommissionen har försökt möta upp Sverige och likasinnade
              länder. Mitt besked har dock hela tiden varit att vi aldrig kommer
              att säga ja till något om vi inte är helt säkra på att detta inte
              på något sätt utmanar eller underminerar den svenska arbetsmarknadsmodellen.
              Det är väldigt viktigt.
            </seg>
          </u>
          <u>
            <seg>
              Det här kan bli en väldigt lång process. Jag bedömer att vi har
              en lång förhandling framför oss. Vi vill först och främst inte
              ha något initiativ på det här området över huvud taget, men skulle
              det ändå bli så – trots att vi nu har fått rådets rättstjänsts
              yttrande och att arbete pågår här och nu – måste vi med all kraft
              och på alla sätt värna den svenska partsmodellen.
            </seg>
          </u>
          <u>
            <seg>
              Ludvig Aspling kan känna sig väldigt trygg med att jag inte bara
              som statsråd utan också med min långa bakgrund i den fackliga
              världen och som ledare inom Europafacket kommer att fortsätta
              att arbeta för att, med alla de möjligheter som ges, se till att
              det här inte på något sätt påverkar den svenska lönebildningen.
            </seg>
          </u>
          <note>
            Anf. 99 LUDVIG ASPLING (SD):
          </note>
          <u>
            <seg>
              Fru talman! Statsrådet säger att jag kan känna mig trygg, och
              jag kan bara tydliggöra för kammaren att jag inte kommer att känna
              mig trygg förrän Socialdemokraterna har lämnat Regeringskansliet.
              Det vill jag vara hundra procent tydlig med.
            </seg>
          </u>
          <u>
            <seg>
              Statsrådet säger också att de inte kommer att säga ja till någonting
              som de inte känner sig säkra på kommer att innebära att den svenska
              modellen tryggas. Men var det inte då ett misstag att uttala sig
              så positivt om den här garantin? Den är definitivt långt ifrån
              vattentät.
            </seg>
          </u>
          <u>
            <seg>
              Det är också viktigt att förstå att det här hotet inte har sitt
              ursprung i någon obskyr EU-byråkrati. Den som bär det största
              ansvaret för att det här förslaget nu ligger på bordet är statsminister
              Stefan Löfven. Bakgrunden till förslaget är nämligen den så kallade
              sociala pelaren, vilket är ett politiskt inriktningsdokument som
              antogs under ett toppmöte i Göteborg 2017 på initiativ av bland
              annat Sveriges statsminister.
            </seg>
          </u>
          <u>
            <seg>
              Punkt 6 i deklarationen om den sociala pelaren innehåller en
              uttrycklig hänvisning till frågan om minimilöner, och utkastet
              till direktiv om minimilöner hänvisar till den sociala pelaren
              på inte mindre än åtta ställen. Kopplingen mellan de här två dokumenten
              är glasklar.
            </seg>
          </u>
          <u>
            <seg>
              Företrädare för regeringspartierna har vid ett flertal tillfällen
              understrukit att frågan om minimilöner har diskuterats på EU-nivå
              innan den sociala pelaren antogs. Statsrådet försöker komma undan
              med det även här i debatten. Det argumentet är dock trams. Allt
              mellan himmel och jord har någon gång diskuterats på EU-nivå.
              Frågan är inte om detta har diskuterats på EU-nivå tidigare utan
              varför det kommer upp på den lagstiftande agendan just nu. Svaret
              på det är naturligtvis den sociala pelaren. Det är fullständigt
              uppenbart.
            </seg>
          </u>
          <u>
            <seg>
              Vanligtvis är steget från en diskussion till ett skarpt förslag
              ganska långt. Det är inte allt som dryftas någonstans som faktiskt
              blir skarpa förslag. Anledningen till att vi pratar om det här
              nu är att Socialdemokraterna skrev på deklarationen om den sociala
              pelaren. Punkt slut.
            </seg>
          </u>
          <u>
            <seg>
              För mig är det självklart att statsråden har en plikt, i en situation
              där starka intressen vill se ett förslag som potentiellt kan ha
              en förödande ef ­ fekt på den svenska modellen för lönebildning,
              att göra allt de kan för att hålla den frågan så långt ifrån den
              lagstiftande agendan som de någonsin kan. Statsminister Stefan
              Löfven valde att göra precis tvärtom.
            </seg>
          </u>
          <u>
            <seg>
              Vi sitter alltså i en situation där en gammal fackpamp kan riskera
              att gå till historien som den som slutligen dödade och begravde
              den svenska modellen för lönesättning. Jag hoppas att så inte
              blir fallet, men risken är uppenbar.
            </seg>
          </u>
          <u>
            <seg>
              Jag skulle därför vilja att statsrådet säger vad hon tycker om
              detta när vi nu ser resultatet av den sociala pelaren. Var det
              ett misstag att ta initiativ till detta?
            </seg>
          </u>
          <note>
            Anf. 100 Arbetsmarknadsminister EVA NORDMARK (S):
          </note>
          <u>
            <seg>
              Fru talman! EU har ingen befogenhet när det gäller lönebildning,
              och den sociala pelaren ger inte heller EU någon ny befogenhet
              på det här området – inte någon ny makt eller befogenhet över
              huvud taget. Den sociala pelaren är just ett politiskt inriktningsdokument.
              Det tycker jag är viktigt att vara klar med. Jag tror att riksdagsledamoten
              egentligen också känner till det och har läst på om den sociala
              pelaren.
            </seg>
          </u>
          <u>
            <seg>
              Att en del krafter sedan vill använda det för att flytta fram
              positionerna och hävda att det innebär att vi nu måste lagstifta
              är en annan sak. Men det är inte så att den sociala pelaren ger
              EU någon ny befogenhet eller makt.
            </seg>
          </u>
          <u>
            <seg>
              Vår lönebildningsmodell har tjänat oss väl och tjänar oss väl
              i dag. Det är någonting som den här regeringen kommer att fortsätta
              försvara.
            </seg>
          </u>
          <note>
            Anf. 101 LUDVIG ASPLING (SD):
          </note>
          <u>
            <seg>
              Fru talman! Jag tycker att det där inlägget vittnar lite om en
              naivitet inför hur EU fungerar. EU har ingen befogenhet när det
              gäller detta, säger statsrådet. Nej, EU har ingen befogenhet till
              gemensam upplåning heller, för det förbjuds uttryckligen i fördragen.
              Ändå har vi coronafonden. De krafter som styr i Bryssel struntar
              i om de har befogenhet eller inte utan driver igenom sin agenda
              i alla fall. Det är därför som vi i Sverige måste sätta hårt mot
              hårt.
            </seg>
          </u>
          <u>
            <seg>
              Förutom att regeringen valde att ställa sig bakom den sociala
              pelaren, vilken alltså är upprinnelsen till förslaget, finns ytterligare
              en faktor som allvarligt skadar regeringens trovärdighet i den
              här frågan.
            </seg>
          </u>
          <u>
            <seg>
              Den 27 januari i år röstade Europaparlamentet om en resolution
              som handlar om just minimilöner. Där står bland annat följande:
              Europaparla ­ mentet understryker att det slutliga direktivet
              bör garantera lagstadgade minimilöner. Det står också a tt Europaparlamentet
              uppmanar medlems ­ staterna att föreslå minimitrygghetssystem
              i form av rättsliga regelverk.
            </seg>
          </u>
          <u>
            <seg>
              De svenska socialdemokraterna i Europaparlamentet röstade ja
              till resolutionen i dess helhet och valde dessutom att inte rösta
              nej till någon av de specifika skrivningarna om minimilöner, vilket
              de hade kunnat göra om de hade velat. För mig är det, fru talman,
              fullständigt obegripligt att den socialdemokratiska regeringen,
              som säger sig vilja kämpa mot det här förslaget, inte ens klarar
              att kämpa emot sina egna Europaparlamentariker.
            </seg>
          </u>
          <u>
            <seg>
              Jag skulle därför avslutningsvis vilja fråga statsrådet hur Sveriges
              regerings arbete med att stoppa direktivet och trovärdigheten
              rörande detta påverkas av att statsrådets eget parti röstar för
              direktivet i Europaparlamentet.
            </seg>
          </u>
          <note>
            Anf. 102 Arbetsmarknadsminister EVA NORDMARK (S):
          </note>
          <u>
            <seg>
              Fru talman! Jag tror egentligen att riksdagsledamoten är mycket
              väl insatt i hur röstningsprocedurerna går till i Europaparlamentet.
              Det är faktiskt så att det inte på någon nivå, vare sig i Bryssel
              eller bland medlemsstaterna, råder någon tvekan om vad den svenska
              regeringens hållning är och heller inte vad de svenska socialdemokratiska
              parlamentarikernas hållning är. Det pågår givetvis ett intensivt
              påverkansarbete också bland dem.
            </seg>
          </u>
          <u>
            <seg>
              Fru talman! Jag vill bara kort avsluta med att säga att vi fortsatt
              anser att ett rättsligt bindande direktiv inte är lämpligt, men
              vi behöver också agera för att värna vår modell i de förhandlingar
              som nu fortsätter. Vi konstaterar att ensam inte är stark och
              fortsätter tillsammans med många andra medlemsländer att agera
              och arbeta i den här för Sverige otroligt centrala frågan.
            </seg>
          </u>
          <u>
            <seg>
              Regeringen kommer fortsatt att agera med full kraft för att förslaget
              från EU-kommissionen inte ska äventyra den svenska kollektivavtalsmodellen
              och heller inte parternas ansvar för lönebildningen.
            </seg>
          </u>
          <note>
            Med det tackar jag fru talmannen och Ludvig Aspling för debatten.
          </note>
          <note>
            Interpellationsdebatten var härmed avslutad.
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2020/21:102 Riksrevisionens rapport om statliga stöd med delat
            myndighetsansvar
          </note>
          <note>
            Motioner
          </note>
          <note>
            med anledning av prop. 2020/21:94 Särskilt investeringsutrymme
            för elnätsverksamhet – investeringar i ökad nätkapacitet
          </note>
          <note>
            2020/21:3880 av Birger Lahti m.fl. (V)
          </note>
          <note>
            2020/21:3881 av Mattias Bäckström Johansson m.fl. (SD)
          </note>
          <note>
            § 22 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 18 mars
          </note>
          <note>
            2020/21:577 Färdtjänst och funktionsrätt
          </note>
          <note>
            av Jessica Thunander (V)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:578 Investerarskyddet i energistadgefördraget
          </note>
          <note>
            av Jens Holm (V)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:579 Avbytartjänst för animalieproducenter
          </note>
          <note>
            av Staffan Eklöf (SD)
          </note>
          <note>
            till statsrådet Jennie Nilsson (S)
          </note>
          <u>
            <seg>
              2020/21:580 Rasism och diskriminering inom offentlig verksamhet
            </seg>
          </u>
          <note>
            av Momodou Malcolm Jallow (V)
          </note>
          <note>
            till statsrådet Märta Stenevi (MP)
          </note>
          <note>
            2020/21:581 Åtgärder mot könsstympning i utrikespolitiken
          </note>
          <note>
            av Amineh Kakabaveh (-)
          </note>
          <note>
            till statsrådet Per Olsson Fridh (MP)
          </note>
          <u>
            <seg>
              2020/21:582 Effekter på biologisk mångfald av vindkraftverksutbyggnad
              till havs
            </seg>
          </u>
          <note>
            av Staffan Eklöf (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:583 Regeringskansliets hantering av sekretess- och säkerhetsklassat
            material
          </note>
          <note>
            av Margareta Cederfelt (M)
          </note>
          <note>
            till statsrådet Mikael Damberg (S)
          </note>
          <note>
            2020/21:584 Importmoms
          </note>
          <note>
            av Lars Beckman (M)
          </note>
          <note>
            till finansminister Magdalena Andersson (S)
          </note>
          <u>
            <seg>
              2020/21:585 Definitionen av rasism i nationell plan
            </seg>
          </u>
          <note>
            av Ludvig Aspling (SD)
          </note>
          <note>
            till statsrådet Märta Stenevi (MP)
          </note>
          <note>
            § 23 Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 18 mars
          </note>
          <note>
            2020/21:2223 Sveriges nationella handlingsplan för genomförande
            av FN:s säkerhetsrådsresolutioner om kvinnor, fred och säkerhet
          </note>
          <note>
            av Yasmine Posio (V)
          </note>
          <note>
            till utrikesminister Ann Linde (S)
          </note>
          <u>
            <seg>
              2020/21:2224 Storskaliga solcellsanläggningar som ett prioriterat
              samhällsintresse
            </seg>
          </u>
          <note>
            av Birger Lahti (V)
          </note>
          <note>
            till statsrådet Anders Ygeman (S)
          </note>
          <u>
            <seg>
              2020/21:2225 Utrikesministerns besök i Armenien
            </seg>
          </u>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <u>
            <seg>
              2020/21:2226 Respekt för patientens vilja vid medicinska beslut
            </seg>
          </u>
          <note>
            av Margareta Cederfelt (M)
          </note>
          <note>
            till socialminister Lena Hallengren (S)
          </note>
          <note>
            2020/21:2227 SJ:s uppsägelse av avtalet med Mälardalstrafik
          </note>
          <note>
            av Patrik Jönsson (SD)
          </note>
          <note>
            till infrastrukturminister Tomas Eneroth (S)
          </note>
          <u>
            <seg>
              2020/21:2228 Vad SCB kan göra för forskningen
            </seg>
          </u>
          <note>
            av Betty Malmberg (M)
          </note>
          <note>
            till statsrådet Lena Micko (S)
          </note>
          <note>
            2020/21:2229 Östersjöcentrums rekommendation om utflyttning av
            trålgränsen
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2230 Producentansvaret för däck
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <u>
            <seg>
              2020/21:2231 Hot och våld mot forskare
            </seg>
          </u>
          <note>
            av Betty Malmberg (M)
          </note>
          <note>
            till statsrådet Matilda Ernkrans (S)
          </note>
          <note>
            2020/21:2232 Ny lag om företagsrekonstruktioner
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2233 Donationer till moskéer
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2234 Socialministerns ställningstagande om munskydd
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <u>
            <seg>
              2020/21:2235 Internationellt samarbete gällande små modulära
              reaktorer
            </seg>
          </u>
          <note>
            av Ann-Charlotte Hammar Johnsson (M)
          </note>
          <note>
            till statsrådet Anders Ygeman (S)
          </note>
          <u>
            <seg>
              2020/21:2236 Åtgärder mot betygsinflation
            </seg>
          </u>
          <note>
            av Jörgen Grubb (SD)
          </note>
          <note>
            till utbildningsminister Anna Ekström (S)
          </note>
          <u>
            <seg>
              2020/21:2237 Dieselstölder från transportföretag
            </seg>
          </u>
          <note>
            av Åsa Coenraads (M)
          </note>
          <note>
            till statsrådet Mikael Damberg (S)
          </note>
          <u>
            <seg>
              2020/21:2238 Förmågan i det civila försvaret och totalförsvaret
            </seg>
          </u>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2239 Leverans av nytt signalspaningsfartyg
          </note>
          <note>
            av Alexandra Anstrell (M)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2240 Försvarsmaktens stöd till civil verksamhet
          </note>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2241 Åtgärder för elsystemet i södra Sverige
          </note>
          <note>
            av Lars Hjälmered (M)
          </note>
          <note>
            till statsrådet Anders Ygeman (S)
          </note>
          <note>
            2020/21:2242 Hantering av historiska dokument
          </note>
          <note>
            av Angelica Lundberg (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2243 Illegal införsel av sällskapsdjur
          </note>
          <note>
            av Magnus Oscarsson (KD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2244 Ägartillskott till SJ AB
          </note>
          <note>
            av Jens Holm (V)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2245 Översyn av utsökningslagstiftningen
          </note>
          <note>
            av Angelica Lundberg (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2246 Resultat av regeringens åtgärder mot kriminaliteten
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2247 Skyddsvärda handlingar inom vaccinsamordningen
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <u>
            <seg>
              2020/21:2248 Förhandsavgöranden från EU-domstolen
            </seg>
          </u>
          <note>
            av Jonas Andersson i Skellefteå (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2249 Konkreta åtgärder i Sveriges del av EU:s återhämtningspaket
          </note>
          <note>
            av Hampus Hagman (KD)
          </note>
          <note>
            till finansminister Magdalena Andersson (S)
          </note>
          <u>
            <seg>
              2020/21:2250 Länsstyrelsernas arbete med näringslivet
            </seg>
          </u>
          <note>
            av Ann-Charlotte Hammar Johnsson (M)
          </note>
          <note>
            till näringsminister Ibrahim Baylan (S)
          </note>
          <u>
            <seg>
              2020/21:2251 Ungas fysiska och psykiska ohälsa i pandemin
            </seg>
          </u>
          <note>
            av Ulrika Jörgensen (M)
          </note>
          <note>
            till socialminister Lena Hallengren (S)
          </note>
          <u>
            <seg>
              2020/21:2252 Länsstyrelserna och näringslivet
            </seg>
          </u>
          <note>
            av Ann-Charlotte Hammar Johnsson (M)
          </note>
          <note>
            till statsrådet Lena Micko (S)
          </note>
          <note>
            § 24 Kammaren åtskildes kl. 14.17.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 11 anf.
            36 (delvis),
          </note>
          <note>
            av tjänstgörande ålderspresidenten Karin Enström därefter till
            och med § 17 anf. 75 (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Svar på interpellation 2020/21:447 om dumpade gifttunnor
            i Östersjön
          </note>
          <note>
            Anf. 1 Miljö- och klimatminister PER BOLUND (MP)
          </note>
          <note>
            Anf. 2 LARS BECKMAN (M)
          </note>
          <note>
            Anf. 3 Miljö- och klimatminister PER BOLUND (MP)
          </note>
          <note>
            Anf. 4 LARS BECKMAN (M)
          </note>
          <note>
            Anf. 5 Miljö- och klimatminister PER BOLUND (MP)
          </note>
          <note>
            Anf. 6 LARS BECKMAN (M)
          </note>
          <note>
            Anf. 7 Miljö- och klimatminister PER BOLUND (MP)
          </note>
          <note>
            § 8 Svar på interpellationerna 2020/21:494 och 495 om arbetet
            med att skydda skog
          </note>
          <note>
            Anf. 8 Miljö- och klimatminister PER BOLUND (MP)
          </note>
          <note>
            Anf. 9 ALEXANDRA ANSTRELL (M)
          </note>
          <note>
            Anf. 10 Miljö- och klimatminister PER BOLUND (MP)
          </note>
          <note>
            Anf. 11 ALEXANDRA ANSTRELL (M)
          </note>
          <note>
            Anf. 12 Miljö- och klimatminister PER BOLUND (MP)
          </note>
          <note>
            Anf. 13 ALEXANDRA ANSTRELL (M)
          </note>
          <note>
            Anf. 14 Miljö- och klimatminister PER BOLUND (MP)
          </note>
          <note>
            § 9 Svar på interpellation 2020/21:475 om slutförvaret i Östhammar
          </note>
          <note>
            Anf. 15 Miljö- och klimatminister PER BOLUND (MP)
          </note>
          <note>
            Anf. 16 JESSIKA ROSWALL (M)
          </note>
          <note>
            Anf. 17 ALEXANDRA ANSTRELL (M)
          </note>
          <note>
            Anf. 18 Miljö- och klimatminister PER BOLUND (MP)
          </note>
          <note>
            Anf. 19 JESSIKA ROSWALL (M)
          </note>
          <note>
            Anf. 20 ALEXANDRA ANSTRELL (M)
          </note>
          <note>
            Anf. 21 Miljö- och klimatminister PER BOLUND (MP)
          </note>
          <note>
            Anf. 22 JESSIKA ROSWALL (M)
          </note>
          <note>
            Anf. 23 Miljö- och klimatminister PER BOLUND (MP)
          </note>
          <note>
            § 10 Svar på interpellation 2020/21:454 om kapade bostadsrättsföreningar
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 MOMODOU MALCOLM JALLOW (V)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            Anf. 27 MOMODOU MALCOLM JALLOW (V)
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            Anf. 29 MOMODOU MALCOLM JALLOW (V)
          </note>
          <note>
            Anf. 30 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2020/21:468 om kriminalisering av
            oskuldsintyg och oskuldsoperationer
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 AMINEH KAKABAVEH (-)
          </note>
          <note>
            Anf. 33 Justitie- och migrationsminister MORGAN JOHANSSON (S)
          </note>
          <note>
            Anf. 34 AMINEH KAKABAVEH (-)
          </note>
          <note>
            Anf. 35 Justitie- och migrationsminister MORGAN JOHANSSON (S)
          </note>
          <note>
            Anf. 36 AMINEH KAKABAVEH (-)
          </note>
          <note>
            Anf. 37 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2020/21:489 om europeiska miniminivåer
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            Anf. 39 JONAS ANDERSSON i Skellefteå (SD)
          </note>
          <note>
            Anf. 40 Justitie- och migrationsminister MORGAN JOHANSSON (S)
          </note>
          <note>
            Anf. 41 JONAS ANDERSSON i Skellefteå (SD)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            Anf. 43 JONAS ANDERSSON i Skellefteå (SD)
          </note>
          <note>
            Anf. 44 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2020/21:493 om kortare straff för
            brottslingar som förlorar jobbet
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            Anf. 46 CHRISTIAN CARLSSON (KD)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            Anf. 48 CHRISTIAN CARLSSON (KD)
          </note>
          <note>
            Anf. 49 Justitie- och migrationsminister MORGAN JOHANSSON (S)
          </note>
          <note>
            Anf. 50 CHRISTIAN CARLSSON (KD)
          </note>
          <note>
            Anf. 51 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2020/21:536 om avtal för allhjulsdrivna
            lastbilar
          </note>
          <note>
            Anf. 52 Försvarsminister PETER HULTQVIST (S)
          </note>
          <note>
            Anf. 53 MIKAEL OSCARSSON (KD)
          </note>
          <note>
            Anf. 54 Försvarsminister PETER HULTQVIST (S)
          </note>
          <note>
            Anf. 55 MIKAEL OSCARSSON (KD)
          </note>
          <note>
            Anf. 56 Försvarsminister PETER HULTQVIST (S)
          </note>
          <note>
            Anf. 57 MIKAEL OSCARSSON (KD)
          </note>
          <note>
            Anf. 58 Försvarsminister PETER HULTQVIST (S)
          </note>
          <note>
            § 15 Svar på interpellation 2020/21:535 om återinförande av amorteringskraven
          </note>
          <note>
            Anf. 59 Statsrådet ÅSA LINDHAGEN (MP)
          </note>
          <note>
            Anf. 60 OLA JOHANSSON (C)
          </note>
          <note>
            Anf. 61 DENNIS DIOUKAREV (SD)
          </note>
          <note>
            Anf. 62 Statsrådet ÅSA LINDHAGEN (MP)
          </note>
          <note>
            Anf. 63 OLA JOHANSSON (C)
          </note>
          <note>
            Anf. 64 DENNIS DIOUKAREV (SD)
          </note>
          <note>
            Anf. 65 Statsrådet ÅSA LINDHAGEN (MP)
          </note>
          <note>
            Anf. 66 OLA JOHANSSON (C)
          </note>
          <note>
            Anf. 67 Statsrådet ÅSA LINDHAGEN (MP)
          </note>
          <note>
            § 16 Svar på interpellation 2020/21:539 om Finansinspektionens
            tillsyn över de noterade tillväxtföretagen
          </note>
          <note>
            Anf. 68 Statsrådet ÅSA LINDHAGEN (MP)
          </note>
          <note>
            Anf. 69 MATTIAS KARLSSON i Luleå (M)
          </note>
          <note>
            Anf. 70 Statsrådet ÅSA LINDHAGEN (MP)
          </note>
          <note>
            Anf. 71 MATTIAS KARLSSON i Luleå (M)
          </note>
          <note>
            Anf. 72 Statsrådet ÅSA LINDHAGEN (MP)
          </note>
          <note>
            Anf. 73 MATTIAS KARLSSON i Luleå (M)
          </note>
          <note>
            Anf. 74 Statsrådet ÅSA LINDHAGEN (MP)
          </note>
          <note>
            § 17 Svar på interpellation 2020/21:401 om det svenska arbetsmiljöarbetet
          </note>
          <note>
            Anf. 75 Arbetsmarknadsminister EVA NORDMARK (S)
          </note>
          <note>
            Anf. 76 CICZIE WEIDBY (V)
          </note>
          <note>
            Anf. 77 Arbetsmarknadsminister EVA NORDMARK (S)
          </note>
          <note>
            Anf. 78 CICZIE WEIDBY (V)
          </note>
          <note>
            Anf. 79 Arbetsmarknadsminister EVA NORDMARK (S)
          </note>
          <note>
            Anf. 80 CICZIE WEIDBY (V)
          </note>
          <note>
            Anf. 81 Arbetsmarknadsminister EVA NORDMARK (S)
          </note>
          <note>
            § 18 Svar på interpellation 2020/21:403 om organiserad brottslighet
            hos Arbetsförmedlingen
          </note>
          <note>
            Anf. 82 Arbetsmarknadsminister EVA NORDMARK (S)
          </note>
          <note>
            Anf. 83 MAGNUS PERSSON (SD)
          </note>
          <note>
            Anf. 84 Arbetsmarknadsminister EVA NORDMARK (S)
          </note>
          <note>
            Anf. 85 MAGNUS PERSSON (SD)
          </note>
          <note>
            Anf. 86 Arbetsmarknadsminister EVA NORDMARK (S)
          </note>
          <note>
            Anf. 87 MAGNUS PERSSON (SD)
          </note>
          <note>
            Anf. 88 Arbetsmarknadsminister EVA NORDMARK (S)
          </note>
          <note>
            § 19 Svar på interpellation 2020/21:442 om subventionerade anställningar
          </note>
          <note>
            Anf. 89 Arbetsmarknadsminister EVA NORDMARK (S)
          </note>
          <note>
            Anf. 90 MAGNUS PERSSON (SD)
          </note>
          <note>
            Anf. 91 Arbetsmarknadsminister EVA NORDMARK (S)
          </note>
          <note>
            Anf. 92 MAGNUS PERSSON (SD)
          </note>
          <note>
            Anf. 93 Arbetsmarknadsminister EVA NORDMARK (S)
          </note>
          <note>
            Anf. 94 MAGNUS PERSSON (SD)
          </note>
          <note>
            Anf. 95 Arbetsmarknadsminister EVA NORDMARK (S)
          </note>
          <note>
            § 20 Svar på interpellation 2020/21:456 om EU-direktiv om minimilöner
          </note>
          <note>
            Anf. 96 Arbetsmarknadsminister EVA NORDMARK (S)
          </note>
          <note>
            Anf. 97 LUDVIG ASPLING (SD)
          </note>
          <note>
            Anf. 98 Arbetsmarknadsminister EVA NORDMARK (S)
          </note>
          <note>
            Anf. 99 LUDVIG ASPLING (SD)
          </note>
          <note>
            Anf. 100 Arbetsmarknadsminister EVA NORDMARK (S)
          </note>
          <note>
            Anf. 101 LUDVIG ASPLING (SD)
          </note>
          <note>
            Anf. 102 Arbetsmarknadsminister EVA NORDMARK (S)
          </note>
          <note>
            § 21 Bordläggning
          </note>
          <note>
            § 22 Anmälan om interpellationer
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Kammaren åtskildes kl. 14.17.
          </note>
          <u>
            <seg>
              Tryck: Elanders Sverige AB, Vällingby 2021
            </seg>
          </u>
        </div>
      </body>
    </text>
  </TEI>
</teiCorpus>
