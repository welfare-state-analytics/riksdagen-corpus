<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202021</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202021</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--124</head>
          <docDate when="2021-05-20">2021-05-20</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 29 april justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Förste vice talmannen meddelade att Louise Meijer (M) skulle
            återta sin plats i riksdagen från och med den 24 maj, varigenom
            uppdraget som ersättare skulle upphöra för Emma Ahlström Köster
            (M).
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 736
          </note>
          <note>
            Till riksdagen
          </note>
          <note>
            Interpellation 2020/21:736 Bodelning på lika villkor
          </note>
          <note>
            av Ann-Charlotte Hammar Johnsson (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är andra sedan tidigare inbokade arrangemang.
          </note>
          <note>
            Interpellationen kommer att besvaras den 4 juni 2021.
          </note>
          <note>
            Stockholm den 19 maj 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            Interpellation 2020/21:738
          </note>
          <note>
            Till riksdagen
          </note>
          <note>
            Interpellation 2020/21:738 Lagen om köp av sexuell handling av
            barn
          </note>
          <note>
            av Marléne Lund Kopparklint (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är andra sedan tidigare inbokade arrangemang.
          </note>
          <note>
            Interpellationen kommer att besvaras den 4 juni 2021.
          </note>
          <note>
            Stockholm den 18 maj 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            § 4 Anmälan om faktapromemorior
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM102 EU:s strategi för att bekämpa organiserad brottslighet
            2021–2025 COM(2021) 170 till justitieutskottet
          </note>
          <note>
            2020/21:FPM103 Rekommendation till rådets beslut om bemyndigande
            att inleda förhandlingar om samarbetsavtal mellan EU och Interpol
            COM(2021) 177 till justitieutskottet
          </note>
          <note>
            2020/21:FPM104 Strategi för finansiering av EU:s återhämtningsinstrument
            COM(2021) 250 till finansutskottet
          </note>
          <note>
            2020/21:FPM105 EU:s strategi mot människohandel COM(2021) 171
            till justitieutskottet
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            COM(2021) 254 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 14 juli .
          </note>
          <note>
            § 6 Reduktionsplikt för flygfotogen
          </note>
          <note>
            Miljö- och jordbruksutskottets betänkande 2020/21:MJU20
          </note>
          <note>
            Reduktionsplikt för flygfotogen (prop. 2020/21:135)
          </note>
          <note>
            föredrogs.
          </note>
          <note>
            Anf. 1 JESSICA ROSENCRANTZ (M):
          </note>
          <note>
            Fru talman! Flyget behövs för att hålla ihop ett avlångt land
            som Sverige och för att säkra förbindelser ut i världen. Resande
            berikar oss, för människor närmare varandra och är i vissa fall
            det enda rimliga transportmedlet för längre avstånd.
          </note>
          <note>
            Samtidigt vet vi att utsläppen måste minska. Vi måste helt enkelt
            flyga grönt i framtiden. Här är Moderaterna både hoppfulla och
            trygga inför att detta går att lösa. Och glädjande nog går den
            tekniska utvecklingen mycket snabbt. Vätgas, biobränslen och elflygplan
            är några framgångar som nu prövas på riktigt. Och flera delar
            är verklighet redan nu.
          </note>
          <note>
            Svenska Heart Aerospace är ett av många bolag som siktar på eldrivna
            passagerarflygplan. Bolaget har skrivit avsiktsförklaringar om
            leverans av totalt 300 flygplan med Finnair, Bra, SAS och flygbolag
            i ett antal andra länder. Parallellt ser vi hur stora jättar som
            Airbus också genomgår en stor omställning mot ett grönt flyg.
          </note>
          <note>
            Biobränsle har jämte el och vätgas stor potential att ställa
            om flyget. Krav på inblandning av biobränsle i flyget är ett styrmedel
            som Moderaterna länge har velat få på plats, och vi har motionerat
            om det i flera år.
          </note>
          <note>
            Regeringen tog lång tid på sig att tillsätta en utredning, och
            när den väl kom för två år sedan tog man återigen lång tid på
            sig att få fram en proposition. Regeringen har minst sagt dragit
            benen efter sig. Men nu äntligen har vi ett förslag på bordet,
            och det välkomnar jag.
          </note>
          <note>
            Propositionen är efterlängtad i en tid när regeringen lägger
            mycket tid och kraft på att snarare försvåra för flyget än att
            ställa om det, och då är det bra att det finns ett förslag på
            bordet för ett grönt flyg.
          </note>
          <note>
            För att bara nämna en sak använder regeringen och inte minst
            Miljö ­ partiet en global pandemi som ursäkt för att stänga ned
            det svenska inrikes ­ flyget. Miljöpartiet vill stänga ned Bromma
            utan att bygga ut Arlanda när vi vet att kapaciteten på Arlanda
            inte räcker. Det är djupt allvarligt.
          </note>
          <note>
            I regeringen finns två statsråd som talar mot varandra i frågan
            om Arlandas utveckling. Osäkerheten förvärrar för en redan hårt
            drabbad bransch och skrämmer iväg nödvändiga investeringar som
            skulle behövas för att ställa om flyget.
          </note>
          <note>
            Moderaterna vill utveckla och ställa om. I vår budget för 2021
            tillförde vi 100 miljoner för stöd till regionala flygplatser
            så att de ska överleva den pågående coronakrisen. Vi vill också
            att regeringen tar initiativ till en ny Arlandaförhandling för
            att göra flygplatsen till Nordens ledande. Den förra Arlandaförhandlingen
            hände det ju inte mycket med.
          </note>
          <note>
            Men framför allt satsar vi på att ställa om flyget. Vi har länge
            motionerat om både reduktionsplikt och differentierade start-
            och landningsavgifter. Krav på inblandning av biodrivmedel, som
            vi diskuterar, är en viktig del för omställningen, men det förutsätter
            också att det finns biobränslen att blanda in. Här levererar inte
            regeringen i dag.
          </note>
          <note>
            Moderaterna har i vår budget ett grönt bränslestöd för forskning,
            utveckling och en demonstrationsanläggning, annat stöd för att
            få igång en inhemsk produktion av hållbara biobränslen från skog
            och lantbruk liksom en satsning på vätgas och elflyg. Vi behöver
            helt enkelt möta kraven på inblandning med att också få igång
            produktionen.
          </note>
          <note>
            Moderaterna kräver tre saker nu när reduktionsplikten införs,
            och vi har tre reservationer.
          </note>
          <note>
            Den första reservationen gäller just att säkerställa en ökad
            produktion av biobränslen.
          </note>
          <note>
            Den andra reservationen gäller att förtydliga de kommande kontrollstationernas
            syfte. Det ska ju genomföras kontrollstationer för lämpliga nivåer
            av reduktionsplikten framåt, och de måste inbegripa en analys
            av tillgången på biobränslen. Den avgörande faktorn för möjligheterna
            att minska flygets klimatutsläpp med hjälp av reduktionsplikten
            är just tillgången. En alltför hög reduktionsnivå i ett läge där
            utbudet av biobränslen är begränsat riskerar att driva priset
            för flygbränsle till en punkt där flygbo ­ lagen faktiskt tjänar
            på att i stället betala reduktionspliktsavgiften och ta sitt straff.
            Det skulle motverka syftet att minska flygets utsläpp.
          </note>
          <note>
            Moderaterna menar därför att kontrollstationer som genomförs
            bör omfatta att studera utbudet av biobränslen, väga in det i
            kommande justeringar av reduktionsnivåerna samt föreslå åtgärder
            som syftar till att möjliggöra tillgång på en sådan nivå som reduktionsnivåerna
            kräver. Kontrollstationerna bör också genomföras på ett sätt som
            ger drivmedelsleverantörer och flygbolag tillräckligt med tid
            för att anpassa sig till eventuellt justerade nivåer framåt.
          </note>
          <note>
            Den tredje reservationen gäller att det måste säkerställas att
            flygbolagen kan tillgodoräkna sig utsläppsminskningar från de
            biodrivmedel som blandas in inom ramen för EU:s system för handel
            med utsläppsrätter. Risken är annars att flygbolag kan hamna i
            en situation där de i brist på reglering kan tvingas rapportera
            biobränsle som fossilt i EU ETS. Därmed försvinner stora delar
            av incitamenten till omställning och blir inte rättvisande för
            de flygbolag som faktiskt gör en omställning.
          </note>
          <note>
            Fru talman! Sverige behöver en regering som anser att flyget
            binder ihop vårt land och som ser värdet av resande ut i världen.
            Utan flyget blir Sverige ett isolerat land i utkanten av norra
            Europa. Sverige behöver en regering som lägger kraft på att ställa
            om flyget just för att man ser en framtid för flyget, som kan
            ställa om flyget till mer av biobränsle, vätgas och el. Beslutet
            i dag är en del i att ställa om flyget, men det är alldeles otillräckligt
            om vi inte får fram de gröna bränslena.
          </note>
          <note>
            Vi ska flyga i framtiden, och vi ska göra det grönt. För det
            krävs en regering som tror på flyget och som tänker arbeta för
            en omställning. För det krävs en ny regering.
          </note>
          <note>
            Jag står bakom samtliga reservationer, men för tids vinnande
            yrkar jag bifall endast till reservation 1.
          </note>
          <note>
            Anf. 2 MARTIN KINNUNEN (SD):
          </note>
          <note>
            Fru talman! Vi debatterar i dag ytterligare en fråga om reduktionsplikt.
            Den här gången handlar det om flyget. Om några veckor kommer en
            ny debatt om reduktionsplikten för vägtrafiken.
          </note>
          <note>
            Sverigedemokraterna har kritiserat systemen, inte för att vi
            är emot reduktionsplikt av princip eller för att vi är kritiska
            till användande av biodrivmedel som en del av bränslemixen utan
            för att vi tycker att man måste problematisera frågan. Den är
            inte okomplicerad, och marknadssituationen är inte lätt att förutspå.
            Vi har inte heller full kunskap om alla råvarors miljöpåverkan
            när det öppnas en ny marknad för bränsleframställning eller hur
            olika råvaror styrs på marknaden. Om en råvara används till en
            viss sak i dag och det sedan öppnas en ny marknad kan det hända
            att det sker en förflyttning av råvaror, vilket totalt sett ger
            en väldigt dålig effekt för miljö och klimat. Detta måste man
            ta hänsyn till när man funderar på de här frågorna.
          </note>
          <note>
            Fru talman! Flyget är en grundläggande del av svensk infrastruktur.
            Som ett avlångt och glesbefolkat land där avstånden är långa mellan
            norr och söder behöver vi ett livskraftigt flyg. Vi kommer aldrig
            att få fram ett finmaskigt nät av snabba och kostnadseffektiva
            järnvägsförbindelser som täcker hela landets behov.
          </note>
          <note>
            På längre sikt är det av stor vikt att flygplan kan drivas av
            andra bränslen såsom el och vätgas, men där kommer vi inte att
            vara i någon stor skala under de närmaste decennierna. I väntan
            på detta introduceras nu ett reduktionspliktssystem för flygsektorn.
            Sverigedemokraterna är positiva till alternativa flygbränslen
            och en viss inblandning av biodrivmedel, men vi har en del förbehåll.
          </note>
          <note>
            Fru talman! Oklarheterna är många. Vi vet inte mycket om tillgången
            och efterfrågan på marknaden. Det gör det svårt att fastställa
            en nivå inom reduktionsplikten, varför vi tycker att det är fel
            tidpunkt att sätta upp en lång trappa för reduktionsplikten de
            närmaste åren. Riskerna handlar dels om hållbarheten i bränslet,
            dels om vilket priset blir. Vi vet väldigt lite om det i dag.
          </note>
          <note>
            När politiker väl har bestämt sig för någonting, som en sådan
            här trappa, är risken stor att man håller fast vid den även om
            konsekvenserna blir negativa. Därför bör man gå mer försiktigt
            fram, är vår åsikt. Det är tveksamt om en så omfattande reduktionsplikt,
            som den blir på sikt, verkligen kommer att bidra till att minska
            utsläpp av växthusgaser globalt när man tar hänsyn till alla indirekta
            effekter.
          </note>
          <note>
            Jag läste häromdagen en rapport från ICCT. Det var de som upptäckte
            dieselbluffen. I rapporten kommer de fram till att EU kanske bör
            kunna nå upp till 2 procents inblandning av hållbara biodrivmedel
            till 2030. De tror alltså att 2 procent är en realistisk nivå.
            Regeringen har en helt annan syn på detta, kan man konstatera.
          </note>
          <note>
            Fru talman! Vi anser att reduktionspliktens krav om procentuell
            in ­ blandning i flygfotogen bör regleras i takt med tillgången
            på hållbara och kostnadseffektiva alternativa bränslen, från företrädesvis
            svenska källor, men att regeringen med fördel bör utforma incitament
            för näringslivet och markägare att öka framställningen av just
            sådana bränslen. Dessa incita ­ ment bör dock inte bestå i rena
            subventioner som långsiktigt drabbar skattebetalarna. Om reduktionsplikten
            för flygfotogen ska ökas i Sverige är det viktigt att det sker
            i en takt som är praktiskt och ekonomiskt realist ­ isk men även
            att det inte får oacceptabla kostnadsdrivande effekter för vare
            sig flygbolag eller passagerare.
          </note>
          <note>
            Med det sagt vill jag yrka bifall till Socialdemokraternas reservation
            2.
          </note>
          <note>
            Anf. 3 JENS HOLM (V):
          </note>
          <note>
            Fru talman! I propositionen från regeringen föreslås en reduktionsplikt
            som innebär att utsläppen från användningen av flygfotogen ska
            minskas. Reduktionsplikten ger leverantörer av flygfotogen skyldighet
            att blanda in biodrivmedel i det fossila flygfotogenet. Kravet
            på inblandning börjar redan i år på ungefär 1 procent och kommer
            att öka successivt upp till nästan 30 procent för 2030.
          </note>
          <note>
            Det kan vara en bra idé att blanda in förnybara drivmedel för
            att minska flygets klimatpåverkan. Men vi måste komma ihåg att
            den viktigaste åtgärden för att minska flygsektorns utsläpp är
            att minska flygandet i sig. Här saknar regeringen i praktiken
            en aktiv politik.
          </note>
          <note>
            Flygskatten var bra, men i dess nuvarande konstruktion påverkar
            den bara på marginalen, och den kompenserar inte på lång sikt
            de stora subven ­ tioner till flygindustrin som finns i dag. Man
            får känslan av att Social ­ demokraterna och Miljöpartiet i regeringen
            väljer den skenbart enklaste åtgär ­ den för att minska flygsektorns
            utsläpp men tyvärr inte den mest effektiva. Är det måhända för
            att Annie Lööf sitter i baksätet och styr rege ­ ringens politik?
          </note>
          <note>
            Men det finns ännu viktigare invändningar mot regeringens förslag
            om reduktionsplikt och obligatorisk inblandning av biobränsle.
            Med den här propositionen, kombinerat med regeringens politik
            om reduktionsplikt för vägsektorn kommer efterfrågan på biodrivmedel
            att öka kraftigt till 55 terawattimmar å r 2030.
          </note>
          <note>
            Hur mycket är då 55 terawattimmar? I Sverige förbrukas varje
            år ungefär 90 terawattimmar drivmedel. Av dessa är ungefär 20
            terawattimmar förnybara. 55 terawattimmar biodrivmedel skulle
            med andra ord innebära mer än en fördubbling av dagens användning
            av biodrivmedel.
          </note>
          <note>
            Då ska vi komma ihåg att Sverige redan i dag är en av världens
            största användare och en av världens största importörer av biodrivmedel.
            Med detta ska vi alltså fördubbla användningen jämfört med i dag.
          </note>
          <note>
            Alla vet att det här är en väldigt vansklig väg att gå. Vi vet
            att produk ­ tion av biodrivmedel kan leda till mycket stora intressekonflikter.
            Vi har alla sett rapporterna om att skog skövlas, att matproduktion
            trängs undan till förmån för biodrivmedelsproduktion, att ursprungsbefolkning
            och småbönder tvingas bort från sina marker för att ge plats åt
            företags bio ­ bränsleproduktion etcetera.
          </note>
          <note>
            Men biodrivmedel kan också produceras hållbart, till exempel
            av restprodukter från jord- och skogsbruk. Eller som vi producerar
            biogas i Sverige: från till exempel hushållsavfall.
          </note>
          <note>
            Enligt utredningen som ligger till grund för hela det här förslaget,
            Biojet för flyget , förväntas råtallolja bli den viktigaste råvaran
            för biojet ­ bränsle för flyget i Sverige. Vi ska komma ihåg att
            råtalloljan är en biprodukt från skogsindustrins massatillverkning,
            och den har redan i dag ett tydligt användningsområde. Även råtalloljan
            har därmed en begränsad användningspotential.
          </note>
          <note>
            I slutändan blir hela den här frågan om biodrivmedel en fråga
            om hur vi ska använda vår mark. För marken är begränsad. Därför
            är en rimlig fråga till anhängarna av det här förslaget: Hur ska
            de 55 terawattimmarna biodrivmedel produceras? Är det mer skog
            som ska huggas ned? Ska vi importera ännu mer från andra länder
            med de konflikter som det för med sig? Jag hoppas inte det, och
            jag förväntar mig ett klart svar i dag i den här debatten från
            Socialdemokraterna, Miljöpartiet, Centerpartiet och Liberalerna.
          </note>
          <note>
            Vi i Vänsterpartiet delar Naturskyddsföreningens och andra instansers
            bedömning att det är nödvändigt att nationellt se över vilka former
            av biodrivmedel som vi i praktiken kan satsa på. Vi i Vänsterpartiet
            anser att biomassan bör användas där den gör mest nytta eftersom
            den är en begränsad resurs som bara kan ersätta delar av det fossilberoende
            som vi har i dag. Vi anser att det behövs betydligt mycket bättre
            regelverk för låg miljö- och klimatpåverkan vad gäller uttag av
            biomassa.
          </note>
          <note>
            Vi anser till exempel att hela träd och stubbar inte kan betraktas
            som hållbara råvaror för produktion av biodrivmedel. Det ska handla
            om restprodukter, alltså sådant som inte kan användas till något
            annat. Uttag av biomassa får inte heller försvåra våra ansträngningar
            att hejda den pågående utarmningen av biologisk mångfald såväl
            här i Sverige som på global nivå.
          </note>
          <note>
            Vänsterpartiet är starkt kritiskt till att regeringen inte agerar
            med regleringar inom skogsbruket för att stärka miljöhänsynen
            inom skogsbruket.
          </note>
          <note>
            Fru talman! Vi ska inte ersätta ett problem med ett annat. Därför
            vill vi i Vänsterpartiet att regeringen skyndsamt ska återkomma
            med ett nytt förslag på lagstiftning kring reduktionsplikt i syfte
            att stärka biodrivmedlens hållbarhet med hänsyn till biologisk
            mångfald, klimatprestanda och urfolks rättigheter.
          </note>
          <note>
            Om det inte går att producera tillräckligt mycket biodrivmedel
            på ett hållbart sätt utan negativa undanträngningseffekter måste
            den föreslagna reduktionskurvan göras om så att biobränsleanvändningen
            minskar.
          </note>
          <note>
            Då får regeringen återkomma med andra åtgärder för att minska
            flygets utsläpp. Det mest effektiva och konkreta sättet att göra
            detta på är med åtgärder som totalt sett minskar flygandet och
            därmed minskar utsläppen.
          </note>
          <note>
            Jag vill avsluta med att yrka bifall till Vänsterpartiets reservation
            3, som berör just de frågor jag nu har tagit upp.
          </note>
          <note>
            Anf. 4 KJELL-ARNE OTTOSSON (KD):
          </note>
          <note>
            Fru talman! Flygets miljö- och klimatpåverkan ska minska. Kristdemokraterna
            stöder därför regeringens förslag till reduktionsplikt för flygfotogen.
            Kristdemokraterna anser emellertid att förslaget bör åtföljas
            av en ambitiös satsning på produktion av biojetbränsle i vårt
            närområde. Ökad produktion av biojet är viktigt dels för nya arbetstillfällen
            i Sverige, dels för att öka försörjningstryggheten.
          </note>
          <note>
            År 2014 invigdes Europas första stationära anläggning för biojet
            ­ bränsle, självfallet i det vackra Värmland och då på flygplatsen
            i Karlstad. På den gamla goda tiden när vi fortfarande fick resa
            var jag där på studiebesök och fick då veta att man under åren
            före pandemin hade haft ganska stora problem med att få fram biojet.
            Anläggningen fanns alltså, men inte bränslet.
          </note>
          <note>
            I min enfald trodde jag att det bränsle som fanns där, i skogslänet
            Värmland, självklart kom från restprodukter från skogsbruket,
            men så var inte fallet, utan det man fick tag på var använd frityrolja
            från hamburgerrestauranger, som skeppades från Kalifornien. Det
            var det biobränsle som då fanns att tillgå på marknaden.
          </note>
          <note>
            Självklart måste vi ge incitament för att öka den inhemska produktio
            ­ nen. Bara med de restprodukter vi lämnar orörda från skogsbruket
            i dag skulle vi kunna tillverka biojet för allt inrikesflyg i
            Sverige, och då talar vi om trafiken sådan den var innan vi stängde
            ned för pandemin. Dessutom måste vi markera hårdare gentemot EU
            och den aversion mot biobränsle som verkar finnas i Bryssel. Här
            måste regeringen steppa upp och verkli ­ gen visa på det hållbara
            svenska skogsbruket och inte agera som i dag, då vissa regeringsföreträdare
            snarare baktalar det svenska hållbara skogsbru ­ ket.
          </note>
          <note>
            Fru talman! De kontrollstationer som aviseras i lagen vart tredje
            år bör användas för att analysera tillgång och prisutveckling
            på biojetbränsle och andra fossilfria flygbränslen. Kristdemokraterna
            ser dock allvarligt på att förslaget till reduktionsplikt inte
            förefaller att harmoniera med övriga styrmedel som reglerar flygets
            klimatpåverkan, framför allt EU:s handel med utsläppsrätter.
          </note>
          <note>
            Reduktionsplikt är ett krav som ställs på drivmedelsleverantörerna,
            men det är flygbolagen som köper och förbrukar bränslet, och det
            är även flygbolagen som slutrapporterar koldioxidutsläpp från
            användning av bränslet till Naturvårdsverket och EU ETS. För att
            kunna göra detta behöver flygbolagen utsläppskrediter för sitt
            biojetbränsle.
          </note>
          <note>
            Propositionen innehåller ingen reglering av hur flygbolagen ska
            tillgodoräkna sig utsläppskrediterna för bränslet. Konsekvensen
            kan bli att ingen utsläppsminskning alls registreras för flyget,
            liksom att flygbolagen inom EU ETS kan tvingas att rapportera
            och betala för 100 procent fossila utsläpp trots inblandning av
            biojet.
          </note>
          <note>
            Målsättningen för regeringens förslag är minskad klimatpåverkan
            från flyget, och då måste reduktionsplikten stödja omställningen
            och ge incita ­ ment för flygbolag att tanka bränsle i Sverige.
            Regeringens utredning Bio ­ jet för flyget konstaterade: ”Det
            vore orimligt om flygbolag skulle behöva rapportera biodrivmedel
            som fossilt.”
          </note>
          <note>
            I propositionen framgår att regeringen inte anser att det ska
            finnas hin ­ der för att biojetbränsle som en drivmedelsleverantör
            använt för att upp ­ fylla reduktionsplikten också ska kunna användas
            av ett flygbolag inom EU ETS. Men förslaget behöver kompletteras
            med att utsläppskrediterna ska överlämnas till de flygbolag som
            köper biojetbränslet enligt reduk ­ tionsplikten.
          </note>
          <note>
            Kristdemokraterna anser att flygbolag som betalar för biojetbränslet
            även ska kunna tillgodoräkna sig utsläppskrediten för att syftet
            med reduktionsplikten ska uppnås. Vi anser att ett genomförandeuppdrag
            kan ges till ansvariga myndigheter, till exempel avseende drivmedelsrapportering
            till Energimyndigheten och flygbolagens utsläppsrapportering till
            Naturvårdsverket i syfte att säkerställa att flygbolagen kan använda
            utsläppsreduktionen från biojetbränslet. Med anledning av detta
            yrkar jag bifall till Kristdemokraternas reservation nummer 7.
          </note>
          <note>
            I betänkandet, under rubriken ”Utskottets ställningstagande”,
            skriver majoriteten ett ganska långt stycke som berör vår reservation.
            Man avslutar med följande: ”Reduktionsplikten för flygfotogen
            innebär således inte att flygbolag kommer att behöva rapportera
            biodrivmedel som fossila drivmedel inom EU ETS.” Dock är inte
            flygbranschen, vis av tidigare erfarenheter, lika tvärsäker som
            regeringen i synen på detta. Där ser man ser stora osäkerheter,
            och därför väljer vi att motionera om detta.
          </note>
          <note>
            Branschen säger själv i ett uttalande att det är positivt att
            utskottet vill att flygbolagen ska kunna tillgodoräkna sig utsläppsminskningen
            från bio ­ bränslet. Utmaningen ligger dock i att utskottets bedömning
            inte nödvändigtvis har förankring i verkligheten.
          </note>
          <note>
            Man vet från Norge att flygbolagen inte alltid får utsläppsreduktion,
            och nu riskerar Sverige att hamna i samma situation om vi lagstiftare
            frånsäger oss möjligheten att reglera. Just därför vill vi säkerställa
            att detta verkligen sker.
          </note>
          <note>
            Flyget är oerhört viktigt för att hela Sverige ska leva. Ä ven
            flyget är kollektivtrafik, likaväl som tunnelbanan här i Stockholm.
            Regeringen välkomnar kollektivtrafik och underlättar gärna för
            den, men när det gäller flyget har regeringen fortfarande en väldigt
            lång väg att gå. Först måste man inse att flyget faktiskt behövs
            för hela Sveriges skull om man verkligen vill att hela Sverige
            ska leva.
          </note>
          <note>
            Anf. 5 MARLENE BURWICK (S):
          </note>
          <note>
            Fru talman! Vi debatterar i dag miljö- och jordbruksutskottets
            betänkande om reduktionsplikt för flygfotogen. Jag vill börja
            med att yrka bifall till utskottets förslag till beslut.
          </note>
          <note>
            Vi lever i en internationell värld, och det är viktigt att värna
            en öppen värld där människor kan mötas. Men vi måste röra oss
            på mer hållbara sätt. Utsläppen från den internationella transportsektorn
            väntas öka, och luftfarten och sjöfarten blir de stora globala
            utsläpparna om dessa sektorer inte regleras för att följa Parisavtalet.
          </note>
          <note>
            Ett av Sveriges viktigaste klimatmål är att minska utsläppen
            inom transportsektorn med 70 procent till 2030. Elektrifieringen
            kan bidra till att snabbare få ned utsläppen från transportsektorn,
            och därför behövs en infrastrukturutbyggnad som stöder och snabbar
            på den utvecklingen. Men vi behöver också minska transporternas
            klimatpåverkan genom inbland ­ ning av hållbara biodrivmedel i
            bensin och diesel. För detta har vi reduk ­ tionsplikten, som
            nu föreslås utvidgas till att omfatta även flygfotogen.
          </note>
          <note>
            Det är ett viktigt beslut vi står inför. Med reduktionsplikten
            har vi ett kraftfullt redskap till stora utsläppsminskningar,
            och den är helt avgörande för att vi ska klara klimatmålen inom
            transportsektorn. Nu är det även flyget som på allvar ska ställa
            om.
          </note>
          <note>
            Fru talman! Tillgången till hållbara biobränslen är förstås en
            nyckelfråga. Det har vi också hört tidigare här i debatten. Det
            är av största vikt att reduktionsnivåerna för flygfotogen inte
            ökar i snabbare takt än vad tillgången till hållbara biobränslen
            tillåter.
          </note>
          <note>
            Regeringens bedömning är att de nivåer som Biojetutredningen
            har föreslagit för perioden 2021–2030 är väl avvägda, och det
            är de nivåerna som föreslås i propositionen.
          </note>
          <note>
            Eftersom det finns en osäkerhet när det gäller utvecklingen av
            marknaden för biojetbränslen är det viktigt att noga analysera
            införandet av en reduktionsplikt för att utvärdera om systemet
            bör justeras. Det är viktigt att framhålla betydelsen av de kontrollstationer
            som ska genomföras, och enligt utskottets bedömning kommer kontrollstationerna
            att ge en tillräcklig flexibilitet för att hantera utvecklingen
            på marknaden för biobränslen.
          </note>
          <note>
            Fru talman! Att öka den inhemska produktionen av biodrivmedel
            är oerhört viktigt för omställningen, och regeringen har genomfört
            en rad åtgärder för att stödja utvecklingen. Medel har tillförts
            för fortsatt stöd till produktion av biogas. Och omfattningen
            av Industriklivet har breddats, bland annat för att man ska kunna
            ge stöd till industriprojekt när det gäller just biodrivmedel.
          </note>
          <note>
            Energimyndigheten undersöker behovet av ytterligare styrmedel
            för att främja produktionen av biodrivmedel med ny teknik och
            ska förlänga satsningen på att främja hållbara biobränslen för
            flyg och utvidga uppdraget till att omfatta samtliga hållbara
            förnybara bränslen för flyg.
          </note>
          <note>
            Reduktionsplikten i sig ger också förbättrade förutsättningar
            för en ökad produktion av hållbara biodrivmedel för flyget i Sverige.
            De reduk ­ tionsnivåer som föreslås kommer att ge långsiktiga
            förutsättningar för in ­ vesteringar i produktionsanläggningar
            och främja en långsiktig och stor ­ skalig produktion av bränslen
            i Sverige.
          </note>
          <note>
            Svensk produktion beräknas ge biodrivmedel med hög klimatpre
            ­ stan ­ da, vilket ger en ökad konkurrenskraft i ett system med
            reduktions ­ plikt. Sveriges möjligheter att producera klimateffektiva
            biodrivmedel till både vägtrafiksektorn och luftfarten kommer
            alltså att främjas av reduktions ­ plikten. En reduktionsplikt
            för flygsektorn leder alltså till utsläppsminsk ­ ningar samtidigt
            som den stöder omställningen till en mer cirkulär och bio ­ baserad
            ekonomi.
          </note>
          <note>
            Fru talman! När vi pratar om omställning för flygsektorn har
            reduk ­ tionsplikten en viktig roll för att minska utsläppen.
            Men det är viktigt att en ökad användning av biodrivmedel kombineras
            med andra åtgärder för att minska flygets klimatpåverkan. Det
            handlar bland annat om val av and ­ ra trafikslag, effektivare
            flygrutter, effektivare flygplan, vätgas och elektri ­ fiering.
            Regeringen har aviserat flera åtgärder för att främja denna omstäl
            ­ lning i den klimatpolitiska handlingsplanen.
          </note>
          <note>
            Fru talman! En reduktionsplikt för flyget kommer att minska flygets
            klimatpåverkan och bidra till att stärka svensk industris omställning
            till en biobaserad ekonomi. Ett krav på inblandning av biodrivmedel
            ökar också sannolikheten för spridningseffekter och för att det
            internationella arbetet för ett fossilfritt flyg påskyndas.
          </note>
          <note>
            Vi har i Sverige en stark tradition av att ställa om. Med omställningen
            till ett fossilfritt samhälle möter vi klimathotet och kan samtidigt
            skapa nya gröna jobb. Genom en aktiv klimatpolitik går Sverige
            före och investerar i klimatvänlig teknik, vilket stärker våra
            företags konkurrenskraft. Det är viktigt för jobben, för välfärden
            och för vår planet att omställningen sker i tid. Sverige ska bli
            världens första fossilfria välfärdsland.
          </note>
          <note>
            Anf. 6 JENS HOLM (V) replik:
          </note>
          <note>
            Fru talman! Den utredning som ligger till grund för detta förslag,
            Biojetutredningen, som leddes av Maria Wetterstrand, konstaterar
            följande: Ifall man använder den reduktionskurva som regeringen
            nu har föreslagit kommer behovet av biobränslen att öka. Det handlar
            om 420 000 kubikmeter biobränslen till 2030. 420 000 kubikmeter
            biobränslen är otroligt mycket. Och som jag sa i mitt anförande
            innebär det här förslaget kombinerat med reduktionsplikten för
            vägtrafiken ett totalt behov av 55 terawa t ttimmar när det gäller
            biodrivmedel. Det är extremt mycket. Det är mer än en fördubbling
            av dagens nivåer av biodrivmedel.
          </note>
          <note>
            Då skulle jag vilja ställa en fråga till Marlene Burwick. Jag
            vet att Socialdemokraterna också vill skydda mycket skog – det
            tror jag i alla fall. Och jag tror inte att Socialdemokraterna
            vill att vi ska importera biodrivmedel som produceras på plantager
            där det tidigare stod regnskog eller från områden där ursprungsbefolkning
            tvingas iväg etcetera. Då måste vi, kort och gott, ha en produktion
            av förnybara drivmedel som är hållbar i alla bemärkelser, socialt
            och ekologiskt. Därför blir min fråga till Marlene Burwick: Varifrån
            ska råvaran till alla dessa biodrivmedel tas?
          </note>
          <note>
            Anf. 7 MARLENE BURWICK (S) replik:
          </note>
          <note>
            Fru talman! Tack, Jens Holm, för frågan! För oss socialdemokrater
            är det oerhört viktigt att vi bedriver en politik så att vi klarar
            de klimatmål som vi är överens om här i Sveriges riksdag. Och
            vi ska klara att sänka utsläppen med 70 procent inom transportsektorn
            till 2030. För oss är också flyget en oerhört viktig sektor, som
            vi behöver ställa om.
          </note>
          <note>
            Som jag nämnde i mitt anförande kommer vi att behöva göra en
            mängd olika saker för att ställa om flyget, men en viktig sak
            är att använda bio ­ drivmedel. Vår och regeringens uppfattning
            är att vi kommer att klara av detta med den import vi gör och
            framför allt med en kraftigt ökad produk ­ tion av inhemska biodrivmedel.
            Detta är också kopplat till de kontrollsta ­ tioner som finns
            nämnda i propositionen. Där kommer man noga att följa utvecklingen,
            och självklart behöver justeringar göras om vi ser skäl till det.
            Men vår uppfattning är att de insatser som regeringen har gjort
            för att öka produktionen och signalen om reduktionsplikten i sig
            kommer att leda till en kraftigt ökad produktion av inhemska hållbara
            biodrivmedel. Det är oerhört viktigt för att klara klimatomställningen.
          </note>
          <note>
            Anf. 8 JENS HOLM (V) replik:
          </note>
          <note>
            Fru talman! Det låter som att vi är överens om att vi ska upphöra
            med import av biodrivmedel som är producerade av till exempel
            palmolja men även av restprodukter från palmolja. Vi ska kort
            och gott sluta importera biodrivmedel som kommer från andra länder
            där det tidigare stod tropisk skog, exempelvis.
          </note>
          <note>
            Men det som Marlene Burwick inte svarar på gäller den stora inhemska
            produktion som behövs. Det är en gigantisk produktion som behöver
            skalas upp. Det handlar inte bara om flyget och 420 000 kubikmeter
            bio ­ bränsle, utan även om vägtrafiken. Där förväntas en ännu
            större användning. Jag undrar hur det blir om vi ska sluta importera,
            för i dag importerar vi nästan alla biodrivmedel som vi använder
            inom vägtrafiken.
          </note>
          <note>
            Min fråga kvarstår: Varifrån ska råvaran tas? Det brukar främst
            vara skogen man talar om. Det som också nämns i Biojetutredningen
            är råtallolja, som är en restprodukt från cellulosaindustrin.
            Men då ska vi komma ihåg att råtalloljan i dag har många användningsområden
            inom den kemiska industrin. Man producerar lim, klister, tejp,
            färger och annat. Jag kan tänka mig att vi vill fortsätta att
            ha lim, klister, tejp och färger som är baserade på råtallolja.
            Då blir frågan: Hur mycket råvara har vi då kvar som gör att vi
            kan producera på ett hållbart sätt utan att hugga ned ny växande
            skog med stor biologisk mångfald? Det är i alla fall något som
            vi i Vänsterpartiet motsätter oss. Det måste vara en produktion
            från restprodukter. Varifrån ska råvaran tas?
          </note>
          <note>
            Anf. 9 MARLENE BURWICK (S) replik:
          </note>
          <note>
            Fru talman! Jag har haft förmånen att träffa en mängd entreprenörer
            runt om i Sverige och även många forskare på våra högskolor och
            universitet. Före pandemin hade jag möjlighet att träffa dem fysiskt,
            men under pandemin har det varit en mängd digitala möten.
          </note>
          <note>
            Utvecklingen när det gäller hållbara biodrivmedel sker just nu
            oerhört snabbt. Vi pratar självklart om skogsavfall men också
            om hushållsavfall. Vi pratar om alger, och vi pratar om oljeväxter.
            Vi pratar om teknik som just nu verkligen håller på att implementeras
            och komma fram.
          </note>
          <note>
            Oerhört mycket kommer att hända. Regeringen har gjort många insatser
            för att understödja den här utvecklingen, och reduktionspliktsbeslutet
            i sig kommer att leda till att många också vågar fatta beslut
            om att investera i produktion.
          </note>
          <note>
            Vi socialdemokrater vill verkligen klara av klimatomställningen,
            också kopplat till att vi kan fortsätta att flyga grönt. Det verkar
            som om det finns en skillnad mellan våra partier när det gäller
            detta. För oss är det viktigt att även i fortsättningen värna
            flyget men på ett sätt som gör att vi i framtiden flyger hållbart.
          </note>
          <note>
            Anf. 10 MAGNUS EK (C):
          </note>
          <note>
            Fru talman! Det finns mycket som är fantastiskt med att vara
            politiskt aktiv, att vara engagerad i ett politiskt parti och
            kämpa för ett bättre samhälle. Det är fantastiskt att engagera
            sig, det är fantastiskt att hitta på idéer, det är fantastiskt
            att tillsammans med andra diskutera hur de här idéerna bäst ska
            se ut och det är också en riktigt god känsla när idéer och förslag
            som man länge har arbetat och verkat för faktiskt också förverkligas.
          </note>
          <note>
            Fru talman! För oss centerpartister är det här en sådan dag.
            Att höja ambitionerna för reduktionsplikten för flyget precis
            som för andra transportslag, det vill säga att höja kraven och
            ambitionerna för att kunna blan ­ da in hållbart producerat biobränsle
            i stället för fossil olja, är enligt vår syn en avgörande del
            i att ställa om till ett mer hållbart samhälle.
          </note>
          <note>
            Det här är också någonting som vi har fått driva på ett ganska
            långt tag, och det är just därför som vi känner lite av segerns
            sötma här i dag. Jag kan tänka mig att kollegan Rickard Nordin
            som har kämpat med det här länge gärna skulle ha stått här i talarstolen
            och njutit av denna sötma, men jag vet att han har firat på andra
            sätt.
          </note>
          <note>
            Fru talman! Varför är då detta värt att fira? Jo, för att det
            här är just en av de viktiga åtgärder som vi vidtar, både i sak
            och som symbol, för den omställning till en biobaserad, cirkulär
            ekonomi och ett mer klimatmässigt hållbart samhälle som vi behöver
            göra i Sverige liksom i resten av världen.
          </note>
          <note>
            Just flyget får ofta vara en symbolfråga för det ohållbara resandet.
            Det är ett resande som inte är tillgängligt eller vardagsnära
            för alla på lika villkor, och det har stora utsläpp per resande.
            Men i ett så vidsträckt land som Sverige, långt uppe i norra kanten
            på vår kontinent, är flyget viktigt för vår ekonomi och för enskilda
            individer som vill kunna känna en frihetskänsla i att resa.
          </note>
          <note>
            Fru talman! Flyget ger alltså både en frihetskänsla och är en
            samhällsnytta som vi vill kunna ha kvar även i det hållbara samhället.
            Någonstans måste man då adressera problemet: Är det utsläppen
            eller flygandet vi ska jaga? Enligt vårt sätt att se det är det
            framför allt utsläppen som ska ned.
          </note>
          <note>
            En reduktionsplikt är ett viktigt verktyg för att lyckas med
            den ambi ­ tionen. När vi nu beslutar om en reduktionspliktskurva,
            där vi säger att en allt större andel förnybart bränsle ska blandas
            in i tanken varje gång ett plan tankas, säger vi också att nu
            sätter vi igång omställningen. Vi ersätter ett fossilt bränsle
            som inte bara skadar klimatet utan också ofta importeras från
            länder med helt fasansvärda styrelseskick, länder som vi helst
            kanske inte vill stötta ekonomiskt men som vi är beroende av för
            våra fossila resur ­ ser. När vi ersätter det fossila med svenska
            biobränslen som förhoppnings ­ vis kommer att vara producerat
            av hållbart och långsiktigt odlad svensk skog är det alltså inte
            bara en vinst för klimatet utan också en vinst för den svenska
            ekonomin och en vinst för en värld som ser ut lite mer som vi
            vill se den.
          </note>
          <note>
            Det här kommer inte att vara helt enkelt. Det är ett ganska ambitiöst
            beslut som vi tar i dag. Vi vet att de mängder biobränsle som
            vi kommer att behöva 2030 inte finns i produktion i dag. Det vi
            gör i dag är därför inte bara att säga till flygbolagen att man
            måste genomföra en förändring. I andra ändan säger vi också till
            de företag, som min skogsägarförening, som står och funderar på
            om de ska våga ta investeringen i nya produk ­ tionsplatser och
            i nya fabriker för hållbart bränsle att här kommer det att finnas
            en marknad. Här kommer det att finns möjligheter att inte bara
            göra klimatet en tjänst utan också skapa hållbar tillväxt i Sverige.
            Vi ger plane ­ ringsförutsättningar så att man vågar ta investeringar
            som kanske är de största man gör det här decenniet, och vi säger
            att vi vill att det här ska ske i Sverige.
          </note>
          <note>
            Även vårt politiska ansvar för att stötta den här utvecklingen
            måste hänga med i det ledet. Vi är inte klara i dag, utan vi behöver
            också fundera på hur villkoren för att ta dessa investeringar
            ser ut. Vad kan vi göra för att korta tillståndsprocesserna? Vad
            kan vi göra för att se till att man har bästa möjliga villkor
            för att lyckas med det här? Vad kan vi göra för att man ska våga
            ta investeringen och våga säga till dem som jobbar i företagen
            att här kommer det att finnas arbetstillfällen också i framtiden?
          </note>
          <note>
            Fru talman! Tidigare i debatten var det ett replikskifte om hur
            råvarorna ska räcka till. Här, fru talman, tror jag att vi har
            en av de stora riskerna där vi riskerar att trampa snett och skapa
            en onödig osäkerhet som i förlängningen kan hindra precis den
            typ av hållbar tillväxt och investeringsbeslut som vi vill se.
          </note>
          <note>
            Det är självklart för var och en att även om svensk skog kan
            ersätta och göra allt som vi kan göra med fossil olja är det inte
            så att vi kommer att ersätta precis alla fossilprodukter och varje
            gnutta fossilt bränsle med till exempel bränsle från svensk skogsråvara.
            Men, fru talman, det är en oerhörd risk om vi tror att det är
            vår roll som riksdagsledamöter och politiker att gå in och säga
            precis vad som ska användas var och när. Det är alltid ett misstag
            när politiska beslutsfattare tror att det är vår roll att gå in
            och styra detta, fru talman.
          </note>
          <note>
            Jag tänker inte dra några historier om planekonomi, för vi får
            väl ändå hoppas att inte är precis där vi landar. Men vi kan kolla
            på alla de återvändsgränder som EU har gett sig in i när man har
            försökt gå in och styra genom det som kallas kaskadanvändning,
            där man vill gå in och pinpointa precis vilken råvara och vilken
            del av till exempel en östgötsk tall som ska användas när, var
            och till vad.
          </note>
          <note>
            Det blir aldrig bra! Det är betydligt bättre att lämna det här
            till marknaden, fru talman. Sedan får vi helt enkelt ha förtröstan
            att där behovet och nyttan är som störst, där kommer också råvaran
            att användas.
          </note>
          <note>
            Fru talman! Jag noterar att min gode kollega Rickard Nordin trodde
            att jag skulle vara färdig på sex minuter. Så blev inte fallet,
            men jag ska försök a att runda av.
          </note>
          <note>
            Jag hoppas att det har framgått att för Centerpartiet är det
            här en stor dag. Det är dock inte så att vi kan vila på lagrarna.
            Nu har vi inriktningsbeslutet. Från och med nu är det dags att
            förverkliga det här och se till att vi fasar ut fossila resurser
            med hjälp av hållbara svenska råvaror.
          </note>
          <note>
            Anf. 11 HELENA GELLERMAN (L):
          </note>
          <note>
            Fru talman! I dag debatterar vi reduktionsplikt för flygfotogen.
            Liberalerna anser att alla trafikslag behövs, och flyget utgör
            en viktig hörnpelare i Sveriges transportsystem. Sverige är ett
            avlångt land och är till ytan lika stort som Tyskland, Danmark
            och Nederländerna tillsammans. Ska vi kun ­ na överbrygga de långa
            avstånden är flyget många gånger det transportslag som ger rimliga
            restider, inte minst från Norrland.
          </note>
          <note>
            Privatpersoner vill resa på semester och upptäcka andra delar
            av världen och hälsa på släkt och vänner. Flyget är en förutsättning
            för att våra många internationella företag ska kunna träffa kunder
            och leverantörer och för att de ska kunna transportera gods med
            kort leveranstid. Detta är fundamentalt för ett land som Sverige
            med vårt stora exportberoende. Sverige spelar dessutom en mycket
            stor roll i olika sammanhang globalt i förhållande till vår storlek.
            Vill vi fortsätta att påverka på den nivån måste vi ha goda förutsättningar
            för att kunna vara fysiskt på plats.
          </note>
          <note>
            Samtidigt måste flyget liksom andra trafikslag minska sina klimat
            ­ utsläpp för att 2045 nå nettonoll. Flyget börjar se en ljusning
            vid horison ­ ten efter pandemin och behöver trots en tuff ekonomisk
            tid driva en klimat ­ omställning. Ambitionen finns i färdplanen
            mot ett fossilfritt flyg. Den innehåller flera områden som elflyg,
            bränslen som biodrivmedel och vät ­ gas och även klimatkompensation.
          </note>
          <note>
            Fru talman! Elflyg och nya flygplan för vätgas är under utveckling.
            Elflyg kan introduceras efter 2025. Det måste vi förbereda vår
            flygplatsstruktur för. Det som dock kan göras här och nu för att
            minska utsläppen i större skala är att driva på för en inblandning
            av biodrivmedel i flygfotogen. Liberalerna har därför i samarbete
            med Centerpartiet och regeringen tagit fram förslaget om reduktionsplikt
            för flyget och ställer oss bakom utskottets förslag till beslut.
          </note>
          <note>
            Reduktionspliktens genomförande är helt beroende av produktionskapaciteten
            av biodrivmedel för flygfotogen. Inblandningen av biodrivmedel
            är tänkt att öka successivt från 0,8 procent 2021 till 27 procent
            2030. Det ger en långsiktighet för producenterna av biojetbränsle
            och gör att de vågar satsa.
          </note>
          <note>
            Liberalerna har samtidigt drivit på att det finns behov av kontrollstatio
            ­ ner. Erfarenheten av reduktionspliktssystem för flygfotogen
            är begrän ­ sad. Hittills har det bara införts i Norge. Kontrollstationer
            behövs bland annat för att studera om produktionskapaciteten ligger
            i linje med behovet av biojetbränsle för reduktionsplikten. Anledningen
            är att man ska undvika negativa konsekvenser som kraftiga prisökningar
            på grund av brist på bio ­ drivmedel, vilket i sin tur kan minska
            antalet flyglinjer och minska till ­ gängligheten i Sverige. På
            sikt kan även elektrobränslen användas för pro ­ duktion av biojetbränsle.
          </note>
          <note>
            Produktion av biodrivmedel ger i sig klimatutsläpp. Reduktionsplikten
            ger incitament för produktion av biodrivmedel med låga växthusgasutsläpp,
            vilket gynnar användningen av restprodukter och avfall som råvara
            och också användningen av fossilfri energi. För Liberalerna är
            det dock viktigt att produktionen av biodrivmedel ger en positiv
            klimatpåverkan i närtid och inte bidrar till klimatutsläppen under
            tiden fram till 2030.
          </note>
          <note>
            Möjligheten att tanka biojetbränsle kan göra Sverige attraktivt
            som destination för flygbolagen, då de enligt regeringens uppfattning
            kan tillgodoräkna sig de minskade utsläppen från biojetbränslet
            inom EU:s sy ­ stem för utsläppsrätter. Här kan klimatåtgärden
            ge en fördel för Sverige och potentiellt ge nya flyglinjer ut
            i Europa, vilket är mycket positivt.
          </note>
          <note>
            Slutligen, fru talman, är det glädjande att regeringen bedömer
            att Biojetutredningens prognos av behovet av biojetbränsle, som
            gjordes före pandemin, fortfarande håller. Det visar regeringens
            starka tilltro till flygets återstart efter pandemin och en snabb
            återgång till de normala nivåer som gällde före pandemin. Det
            får också konsekvenser för andra diskussioner här i kammaren inom
            flygområdet, till exempel om behovet av flygplatskapacitet.
          </note>
          <note>
            Anf. 12 LORENTZ TOVATT (MP):
          </note>
          <note>
            Fru talman! Först och främst är det bra att vi nu får detta på
            plats. Allt annat lika är det förstås så att det är bättre att
            använda förnybara råvaror i tanken än fossila. På så sätt kan
            vi minska klimatpåverkan från flyget.
          </note>
          <note>
            Jag tänkte ändå ägna mitt anförande ganska mycket åt att beskriva
            varför detta bara är en pusselbit och att detta i sig naturligtvis
            inte räcker på långa vägar. Jag har flera skäl till det.
          </note>
          <note>
            För det första är detta inte en global lösning. Den är inte globalt
            uppskalbar. Det är nämligen så att Sverige redan i dag är en stor
            nettoimportör av biodrivmedel. Och om hela världens flygflotta
            skulle ställa om till biodrivmedel skulle all mark i världen behöva
            odlas upp för biodrivmedel. Så kan vi förstås inte ha det. Det
            är alltså inte en globalt hållbar lösning. Den kan inte skalas
            upp på global nivå.
          </note>
          <note>
            För det andra är klimatnyttan begränsad av lite olika skäl. Först
            och främst kommer man inte undan de väldigt stora negativa klimateffekter
            som sker när flygplanet är på hög höjd – de så kallade höghöjdseffekterna.
            Dem kommer man inte undan genom att byta ut fossila drivmedel
            mot biodrivmedel. Därför kommer reduktionsplikten på 27 procent
            inte att leda till 27 procent mindre klimatpåverkan utan betydligt
            mindre än så.
          </note>
          <note>
            Biodrivmedel har den positiva egenskapen att koldioxiden så att
            säga binds tillbaka. Men det är först i det långa perspektivet.
            I det korta perspektivet har även biodrivmedel en klimatpåverkan.
            Klimatnyttan finns alltså där, men den är begränsad.
          </note>
          <note>
            För det tredje kan vi inte lösa klimatutmaningen på bekostnad
            av den biologiska mångfalden. Om trycket blir för stort på bioråvara
            kommer det att få konsekvenser på den biologiska mångfalden. Det
            kan vi inte acceptera.
          </note>
          <note>
            Ovanpå allt detta och med alla de problem som finns med biodrivmedel
            – även om det finns en klimatnytta finns alla dessa problem –
            kan man säga att flyget i största allmänhet är en klimatolycka
            därför att även andra tekniker kommer med en rad problem.
          </note>
          <note>
            En del brukar lyfta fram elektrifiering som en möjlig framtidsväg
            att ta. Jag vill vara väldigt tydlig med att jag verkligen hoppas
            att vi kan elektrifiera så mycket som möjligt av flyget. Men det
            finns ingen seriös bedömare i dag som menar att elektrifiering
            skulle kunna ta mer än 10–15 procent av den totala flygvolymen,
            och det är först 2050–2060. Det är alltså en väldigt marginell
            del av omställningen. Det tar dessutom 20 år att ställa om hela
            flottan. Så när elektrifieringen har slagit igenom fullt ut kommer
            det därefter ändå att ta 20 år innan man har bytt ut alla flygplan.
          </note>
          <note>
            Jag ska förklara varför det är svårt att elektrifiera en större
            del av flygflottan. Det är rent fysiska fakta som är anledningen
            till det. Exempelvis en jumbojet som ska flygas över Atlanten
            – Stockholm–New York eller liknande – väger ungefär 80 ton. För
            att ett batteri ska klara av en sådan tung kropp i luften så pass
            länge kommer själva batteriet att väga 180 ton. Flygplanet väger
            alltså 80 ton och batteriet 180 ton. Man förstår ganska snabbt
            att elektrifiering är bara en liten del av detta.
          </note>
          <note>
            Allt detta leder till den fullkomligt självklara slutsatsen att
            flyget behöver minska jämfört med de nivåer som var före pandemin.
            Det är en slutsats som är helt självklar för alla som inte vill
            trotsa fysikens lagar och samtidigt nå klimatmålen.
          </note>
          <note>
            Vi lever i ett globalt klimatnödläge, och det går ganska snabbt
            att konstatera att vi i den här kammaren har en unikt urusel klimatopposition
            till höger. Trots alla dessa slutsatser är det nämligen uppenbart
            att man inte vill ta tag i flygets klimatproblem. Det fanns tidigare
            ett Instagramkonto som hette Aningslösa influencers, och jag tycker
            att man borde prata mer om aningslösa politiker.
          </note>
          <note>
            Om man tittar på oppositionens politik ser man att det första
            Moderaterna gjorde när corona slog till var att säga att man borde
            ta bort flygskatten. Det är tydligen okej att flyga mer under
            en pandemi – och dessutom under ett klimatnödläge.
          </note>
          <note>
            Den samlade högern hotade även att avsätta ministrar när vi införde
            flygskatten. Flyget står alltså inte för några av sina klimatskador
            i dag, men man var villig att avsätta ministrar för att regeringen
            ens övervägde att införa en skatt på flygande.
          </note>
          <note>
            Liberalerna, Moderaterna och Kristdemokraterna obstruerar nu
            också regeringens fullt rimliga försök att stänga Bromma flygplats.
            Man vill dessutom inte stanna där, utan man vill fördubbla Arlanda.
            Man vill alltså öka flygresande kraftigt i en tid där vi, återigen,
            lever i ett globalt klimatnödläge och där det dessutom inte finns
            på kartan att ny teknik kan komma in i den takt som skulle krävas
            för att flyget skulle kunna öka.
          </note>
          <note>
            Allt detta står i skarp kontrast till Miljöpartiets politik för
            flygandet. Först och främst: Lägg ned Bromma! Bygg inte ut Arlanda!
            Det skulle leda till ett kraftfullt ökat flygande under det klimatnödläge
            vi lever i. Vi vill även införa trängselskatter på flygplatserna
            och obligatorisk klimatinfor ­ mation både när biljetten köps
            och när flygbolagen gör reklam för biljetter ­ na, bara för att
            nämna några exempel.
          </note>
          <note>
            Naturligtvis vill vi också ha alternativen. Bygg höghastighetsbanor,
            snabbt! Det kommer att kunna konkurrera ut stora delar av inrikesflyget.
            Upphandla nattåg till fler destinationer! Nu är vi på gång med
            att göra det ned till kontinenten, men vi borde öka på arbetet
            och få nattåg till fler destinationer. Gör också en generell upprustning
            av järnvägen, så att den helt enkelt kan ta en större del av de
            inrikes transporterna!
          </note>
          <note>
            Med den typen av politik kan vi såväl minska flygandet och göra
            det mer hållbart som bygga ut de alternativ som krävs för att
            vi ska kunna transportera oss hållbart i det här landet även i
            framtiden.
          </note>
          <note>
            Jag yrkar bifall till utskottets förslag.
          </note>
          <note>
            Anf. 13 JESSICA ROSENCRANTZ (M) replik:
          </note>
          <note>
            Fru talman! Jag skrev upp en fråga innan Lorentz Tovatt gick
            upp i talarstolen, nämligen: Vad vill Miljöpartiet egentligen
            med flyget? Jag känner dock att svaret blev ganska tydligt i och
            med det här debattinlägget. Det är väldigt uppenbart att man inte
            är speciellt intresserad av att ställa om utan faktiskt vill stänga
            ned.
          </note>
          <note>
            Det är i och för sig bra att ett av regeringspartierna talar
            klarspråk, men det gör mig lite bekymrad när vi faktiskt står
            här i dag och tar beslut om ett styrmedel som åtminstone vi från
            Moderaternas sida välkomnar och har sett fram emot länge, nämligen
            krav på inblandning av biobränsle. Om det är så att regeringens
            egentliga inställning är att stänga ned flyget kan man undra hur
            intresserad regeringen kommer att vara av att få igång produk
            ­ tionen av inhemska biobränslen. Det kanske till och med är så
            att Miljö ­ partiet ser fram emot att priset ökar, så att man
            i praktiken stänger ned flyget bakvägen.
          </note>
          <note>
            För Moderaterna är det helt uppenbart att detta är ett bra styrmedel
            för att få in mer grönt bränsle i tanken men att det måste kombineras
            med insatser för att få igång produktionen. Miljöpartiet har nyligen
            uttalat sig i frågan och konstaterat att man vill dubblera mängden
            skyddad skog i Sverige. Då följer ju frågan var vi ska få dessa
            inhemska biobränslen ifrån, när Miljöpartiet i praktiken inte
            vill bruka skogen.
          </note>
          <note>
            Även om vi kommer från lite olika håll i den här debatten är
            det flera partier som har varit på den här frågan. Hur går regeringens
            politik ihop? Sanningen är att den inte gör det. Regeringen var
            väldigt snabb med att införa en flygskatt som slog hårt mot allt
            flyg, utan någon form av miljöstyrande effekt, men det här har
            man tagit sju år på sig att få fram. Det tycks alltså som att
            den genuina viljan från åtminstone ett av de två regeringspartierna
            egentligen är att stänga ned flyget.
          </note>
          <note>
            Mina frågor är därför: Hur ska vi nå målet om på sikt 30 procent
            inblandning av biobränslen om vi inte ska kunna bruka skogen?
            Och vad gör regeringen i övrigt för att ändå främja den utveckling
            kring elflyget och vätgasflyget som vi ser nu? Vad gör regeringen
            för att ställa om?
          </note>
          <note>
            Anf. 14 LORENTZ TOVATT (MP) replik:
          </note>
          <note>
            Fru talman! Tack för frågorna, Jessica Rosencrantz!
          </note>
          <note>
            Först och främst har Energimyndigheten ett uppdrag att titta
            på inhemsk produktion. Jag delar nog delvis Jessica Rosencrantz
            entusiasm inför att vi ska få en bättre produktion i Sverige och
            att den ska vara hållbar, naturligtvis. Vi kan skydda mer skog
            och samtidigt nyttja den bättre. Vi kan ta vara på restprodukter
            i större utsträckning än i dag.
          </note>
          <note>
            Jag måste ändå ställa en fråga tillbaka till Jessica Rosencrantz.
            Det är ju ofta så i klimatdebatter att den som vill göra någonting
            för klimatet och för att vi ska nå våra klimatmål är den som har
            bevisbördan. Jessica Rosencrantz politik går över huvud taget
            inte ihop om vi ska nå Parisavtalet. Svenskar flyger fem gånger
            mer än det globala genomsnittet. Det är på nivåer som är långt
            ifrån hållbara. Jag har i mitt anförande på ett väldigt pedagogiskt
            sätt presenterat varför teknikutveckling inte tar oss hela vägen
            i mål; det är liksom fysiska grundlagar som hindrar oss från att
            med hjälp enbart av ny teknik ta oss hela vägen i mål vad gäller
            Parisavtalet. Om Jessica Rosencrantz bryr sig om Parisavtalet
            måste hon därför förr eller senare acceptera att vi kommer att
            behöva ändra beteende.
          </note>
          <note>
            Varför ska alltså bevisbördan ligga på dem som vill nå klimatmålen?
            Varför ska inte de som sinkar och strävar emot få frågan vad de
            vill göra för att nå Parisavtalet? Biodrivmedel kommer inte att
            ta oss i mål. Det är någonting som högern ofta kommer med – biodrivmedel,
            biodrivmedel och biodrivmedel – men det kommer inte att ta oss
            hela vägen. Därför måste Jessica Rosencrantz svara på vad hon
            utöver det vill göra för att vi ska komma i mål med Parisavtalet?
          </note>
          <note>
            Anf. 15 JESSICA ROSENCRANTZ (M) replik:
          </note>
          <note>
            Fru talman! Det är ganska dystert att lyssna på Miljöpartiet;
            det är som att backa in i framtiden. Man säger nej till biobränsle.
            Man säger nej till el. Vätgas vet jag inte riktigt, men förmodligen
            säger man nej även där. Ni har alltså haft sju år på er, Lorentz
            Tovatt, och det är ganska lång tid för att få på plats olika styrmedel
            för att främja flyget i en hållbar riktning.
          </note>
          <note>
            Moderaterna har länge velat ha reduktionsplikt, och vi har velat
            ha differentierade start- och landningsavgifter. I vårt budgetförslag
            lägger vi sto ­ ra medel på forskning kring och utveckling av
            både elflyg och hållbara inhemska bränslen. Vi skulle gärna se
            att regeringen på riktigt drev på för att förändra de regler som
            gör att vi i dag inte kan ha en skatt på flygbränsle, men däremot
            vänder vi oss mot en skatt på flygstolen. Det ställer nämligen
            inte krav på flygbolagen att ställa om utan stänger bara ned.
          </note>
          <note>
            Min fråga kvarstår, trots allt. Jag ser inte att det riktigt
            finns någon genuin vilja att ställa om, för om man på allvar tyckte
            att det var målet med vår flygpolitik – att vi ska kunna flyga
            grönt i framtiden, för att använda regeringskollegan Socialdemokraternas
            ord – ska man inte stänga ned flygplatser utan att bygga ut andra.
            Då ska man inte införa flygskatter utan klimateffekt. Man måste
            göra rätt saker. Jag brukar säga att den här regeringen ägnar
            sig åt symbolpolitik, men ibland vill jag faktiskt använda värre
            ord än så. Det är nämligen rent korkat att inte styra mot ett
            hållbart flyg i framtiden.
          </note>
          <note>
            Återigen: Vad är politiken framåt? Är det regeringens uppfattning
            att vi ska stänga ned Bromma utan att bygga ut Arlanda? Ska vi
            i praktiken minska den mängd skog vi ska bruka i Sverige? Är det
            lösningen för att ställa om flyget, när vi behöver göra i princip
            tvärtom? Vad är regeringens politik? Är det som Lorentz Tovatt
            står här i dag och säger regeringens samlade politik på det här
            området, eller är det en partsinlaga från ett av regeringspartierna?
            Vem är det i så fall som för regeringens talan i kammaren?
          </note>
          <note>
            Anf. 16 LORENTZ TOVATT (MP) replik:
          </note>
          <note>
            Fru talman! Vi backar oss inte in i framtiden, utan vi tar tåget
            in i framtiden. Detta är det mest hållbara om vi ska nå våra klimatmål.
          </note>
          <note>
            Först och främst vill vi ju ställa om flyget; regeringen är helt
            överens om det. Regeringen är också överens om att vi inte kan
            flyga hur mycket som helst. Jag står ju här som representant för
            Miljöpartiet, och jag redovisar Miljöpartiets politik. Statsrådet
            får gärna redovisa regeringens samlade politik.
          </note>
          <note>
            Jag kommer inte ifrån det grundläggande problemet för Jessica
            Rosen ­ crantz logik, nämligen att det inte finns fysiska förutsättningar
            att nå målen i Parisavtalet om vi inte också har beteendeförändringar.
          </note>
          <note>
            Moderaterna vill i stället flyga in i framtiden. Detta betyder
            bland annat att man säger nej till alla alternativ.
          </note>
          <note>
            Man säger bestämt nej till nattåg till kontinenten. Man vill
            inte ha na t ttåg. Svenskar ska inte kunna lägga sig på ett nattåg
            i Stockholm eller Malmö och vakna upp i Bryssel; det säger Moderaterna
            nej till.
          </note>
          <note>
            Moderaterna säger nej till höghastighetsbanor, som har den största
            potentialen att ersätta just de ohållbara flygresor som görs mellan
            Stockholm och Göteborg.
          </note>
          <note>
            Moderaterna säger nej till det enda sätt som vi i dag har att
            låta flyget betala för sin klimatpåverkan, det vill säga flygskatten.
            Detta är det enda sätt vi har i dag att låta dem betala för sig.
            Det säger man nej till. Man är dessutom redo att fälla ministrar
            och att ta bort den under en pandemi, vilket inte bara skulle
            vara dåligt för klimatet utan dessutom för smittspridningen i
            samhället.
          </note>
          <note>
            Allt detta säger man nej till. Men fakta kvarstår: Vi kommer
            inte hela vägen. Jag skriver under på allt det som Jessica Rosencrantz
            vill göra när det gäller biodrivmedel, elektrifiering och allt
            sådant, men det tar oss inte i mål. Det viktigaste här är att
            vi ska klara klimatet, men det är Moderaterna uppenbarligen inte
            intresserade av.
          </note>
          <note>
            Anf. 17 JENS HOLM (V) replik:
          </note>
          <note>
            Fru talman! Jag skulle vilja knyta an lite till den tidigare
            diskussionen. Det gäller varifrån råvaran till dessa biodrivmedel
            ska tas. I detta betänkande talar man om 400 000 kubikmeter nytt
            biojetbränsle som behövs. Tanken – även från Miljöpartiet, om
            jag har förstått det rätt – är att detta ska produceras i Sverige.
            Varifrån ska råvaran tas?
          </note>
          <note>
            Utredningen som ligger till grund för detta nämner råtallolja
            som den främsta beståndsdelen. Då ska vi komma ihåg att råtallolja
            redan i dag har spridda användningsområden inom den kemiska industrin.
            Vi kan säkert få ut mer råtallolja och producera lite flygbränsle,
            och vi kan säkert hitta lite mer restprodukter. Jag tror dock
            att vi i slutändan står där och måste inse att detta är en begränsad
            resurs.
          </note>
          <note>
            Jag ser inga nya konkreta förslag från regeringen på hur man
            ska lösa denna problematik. I stället får vi reduktionsplikt för
            vägtrafiken, vilket ytterligare kommer att öka efterfrågan. Sedan
            har vi hela näringslivets fossilfria strategier inom Fossilfritt
            Sverige, där det är otroligt mycket bio ­ bränsle som ska användas.
            Hur ska ni få ihop det här?
          </note>
          <note>
            Min andra fråga rör hur detta ska produceras på ett hållbart
            sätt, så att vi inte hugger ned ny växande skog med biologisk
            mångfald. Jag ser inga nya konkreta förslag i den här propositionen
            i syfte att stärka den biologiska mångfalden och att stärka kraven
            på den råvara som ska ligga till grund för dessa biodrivmedel.
            Jag kanske läser slarvigt. Kan Lorentz Tovatt berätta om det finns
            några nya konkreta förslag för att stärka kraven på produktionen?
          </note>
          <note>
            Anf. 18 LORENTZ TOVATT (MP) replik:
          </note>
          <note>
            Fru talman! Tack, Jens Holm, för frågorna!
          </note>
          <note>
            Jag tycker att jag var relativt tydlig i mitt anförande när det
            gäller var jag står i den här frågan, men vi tar det en gång till.
            Jag kan dessutom utveckla det lite.
          </note>
          <note>
            Man kan egentligen svara på denna fråga på tre olika sätt. Det
            första handlar om att minska efterfrågan. Det andra handlar om
            restströmmar som i dag inte används. Det tredje handlar om att
            flytta över kapacitet för biobränsle från andra sektorer till
            flyg.
          </note>
          <note>
            Jag kanske kan återkomma till de andra två och börja med det
            första svaret. Precis som Jens Holm säger är det inte hållbart
            med dessa volymer. Det är ett av de stora skälen till att Miljöpartiet
            tycker att vi ska flyga mindre. Jag ser ganska goda förutsättningar
            för att driva den typen av politik och att samhället i övrigt
            är på väg åt det hållet i ganska stor utsträckning.
          </note>
          <note>
            Jag ser det som en självklarhet att höja flygskatten och införa
            trängsel ­ avgifter och att vidta den typen av åtgärder. Men utöver
            detta ska vi kom ­ ma ihåg att pandemin har inneburit att vi nu
            antagligen kommer att få per ­ manent mindre resande med flyg.
            Inte minst tjänsteresorna kommer att minska permanent, och jag
            skulle tippa att vi inte kommer tillbaka till tidi ­ gare nivåer
            någonsin i framtiden. Det gör att behovet av biobränsle där och
            då minskar.
          </note>
          <note>
            Utöver detta finns naturligtvis hela debatten om flygskam. Mycket
            av det sattes igång i samband med att vi införde flygskatten –
            det blev en debatt i samhället om flygets väldigt negativa klimatpåverkan.
          </note>
          <note>
            Jag ser flera trender som är till gagn för möjligheten att inte
            komma tillbaka till samma nivåer som tidigare och därmed också
            ha ett mindre behov av så stora volymer som det skulle krävas
            om prognoserna som de såg ut innan pandemin skulle slå in. Jag
            tror inte att det är särskilt troligt att de slår in, så jag tror
            att vi kommer att ha ett mindre behov framöver.
          </note>
          <note>
            Jag återkommer till de andra två frågorna.
          </note>
          <note>
            Anf. 19 JENS HOLM (V) replik:
          </note>
          <note>
            Fru talman! Det är ju fantastiskt: Under två minuters tid svarade
            inte Lorentz Tovatt på en enda av mina frågor. Det är väl inget
            konstigt med att vi som partier är överens om att vi behöver flyga
            mindre. Vi är överens om en mängd saker, till exempel att vi ska
            höja flygskatten, stänga Brom ­ ma flygplats och bygga ut höghastighetsbanorna.
            Den enda skillnaden mellan Vänsterpartiet och Miljöpartiet här
            är att vi i Vänsterpartiet driver detta aktivt och att ni i Miljöpartiet
            inte lägger fram ett enda sådant konkret förslag nu när ni styr
            i regeringen.
          </note>
          <note>
            Det jag är intresserad av är varifrån råvaran, substratet, till
            dessa 420 000 kubikmeter biojet ska tas. Lorentz Tovatt säger
            att man kan använda sig av restströmmar. Kanske kan man göra det
            lite grann, men berätta varifrån och vilka restströmmar! Hur stora
            volymer finns det egentligen?
          </note>
          <note>
            Lorentz Tovatt säger också att det går att ta kapacitet från
            produktion av annat biobränsle. Kanske det, men i så fall måste
            vi få mindre biobränsle på andra områden. Då tycker jag att man
            ska vara ärlig och säga det.
          </note>
          <note>
            Sedan, och kanske framför allt, vill jag fråga: Finns det något
            konkret förslag i den här propositionen, som Miljöpartiet har
            varit med och tagit fram, där man stärker kraven på hållbarhet
            vid produktion av de nya biobränslen som ska tas fram? Jag tycker
            att detta är ett anständighetskrav.
          </note>
          <note>
            Om man ska öka produktionen så otroligt mycket och det finns
            risk för intressekonflikter – alltså risk för att den biologiska
            mångfalden hotas – måste man förena detta med nya krav på att
            skydda den biologiska mångfalden vid produktionen. Jag ser inte
            det, utan man kommer att förlita sig på samma gamla hållbarhetsbesked
            som finns inom den andra reduktionspliktslagen.
          </note>
          <note>
            Jag ser inte att det finns några nya förslag, men Lorentz Tovatt
            får gärna berätta om det finns det.
          </note>
          <note>
            Anf. 20 LORENTZ TOVATT (MP) replik:
          </note>
          <note>
            Fru talman! Jag måste säga att det nästan blir lite löjligt här.
            Jag var väldigt tydlig med att jag skulle återkomma till de här
            frågorna i min andra replik.
          </note>
          <note>
            Utöver detta är det faktiskt en direkt osanning att Miljöpartiet
            inte skul ­ le driva den här politiken. Jag fokuserade på beteendeförändring
            eftersom det är det viktigaste sättet att minska behovet av att
            blanda in mer biodriv ­ medel. Det är den viktigaste delen, och
            det är någonting som Jens Holm borde välkomna – det går ju i linje
            med hans egen politik. Dessutom var det vi som införde flygskatten,
            mot i princip en samlad riksdags vilja, så att säga att vi inte
            skulle driva detta är faktiskt rent av tramsigt.
          </note>
          <note>
            Jag går över till de andra två frågorna. Vi ska som sagt inte
            blanda in mer, för jag tycker att vi ska minska flygandet, men
            när det gäller det vi väl ska blanda in finns det restströmmar
            som kommer från grenar och toppar. Det är ganska uppenbart att
            denna potential finns och att man kan ta ut detta på ett hållbart
            sätt – våra myndigheter, Energimyndigheten och Naturvårdsverket,
            menar att det kan ske på ett hållbart sätt.
          </note>
          <note>
            Men vi har ju energieffektiviseringsåtgärder att vidta i andra
            sektorer. Vi kan kraftfullt energieffektivisera värmesektorn.
            Vi kan effektivisera hela bilparken och hur vi transporterar oss
            på vägarna; där kan det frigöras ganska stora resurser.
          </note>
          <note>
            Som sagt: Om vi går över från till exempel bioeldad kraftvärmeproduktion
            till solvärme eller en del värmepumpar, i vissa fall, har vi potential
            att ta bioråvara därifrån.
          </note>
          <note>
            För det första: Vi ska inte blanda in så mycket som Jens Holm
            påstår. Vi ska blanda in procentuellt, men vi ska minska de totala
            volymerna.
          </note>
          <note>
            För det andra: Vi ska ta restströmmar som finns – hållbart.
          </note>
          <note>
            För det tredje: Vi ska effektivisera övriga sektorer så att vi
            kan frigöra resurser från andra sektorer och använda dem i flygplan.
          </note>
          <note>
            Anf. 21 MAGNUS EK (C) replik:
          </note>
          <note>
            Fru talman! Jag vet att det är lite oortodoxt att begära replik
            angående en proposition som våra partier ju är överens om i sak,
            har förhandlat fram tillsammans och där vi förhoppningsvis kommer
            att vinna i den här kam ­ maren – peppar, peppar, ta i trä. Men
            jag har ändå valt att begära replik. Jag har gjort det av debattglädje
            – det är inte första gången som jag och Lorentz Tovatt står i
            talarstolar tillsammans – men också för att jag tyckte att det
            var ett ganska ovanligt anförande. Sällan har väl en representant
            för ett regeringsparti låtit så nedstämd över att man har lagt
            fram en proposi ­ tion som kommer att leda till utsläppsminskningar
            och som man ändå tror att man kommer att få igenom i riksdagens
            kammare.
          </note>
          <note>
            Jag tror inte att det finns skäl för ledamoten Tovatt att vara
            så nedstämd. Det finns inga skäl att, som ledamoten gjorde i början
            av sitt anförande, säga att det här är bra och kommer att leda
            till utsläppsminskningar och sedan leverera en litania av bedrövelser
            över hur hemskt det är.
          </note>
          <note>
            Det här är ju, allt annat lika, någonting som kommer att leda
            till utsläppsminskningar. Alltså en utsläppsminskning är en utsläppsminskning,
            och det är väl en bra sak?
          </note>
          <note>
            Det är annan sak som jag blev lite frågande över. Precis som
            jag sa i mitt eget anförande är det här någonting som kommer att
            bidra till sänkta utsläpp men förhoppningsvis också till fler
            gröna jobb i Sverige. Det innebär att vi kommer att behöva öka
            produktionen av biobränslen, precis som vi har varit inne på,
            och det är väl någonting som vi vill göra.
          </note>
          <note>
            Jag hör ledamoten Tovatts oro över att biobränslet, till exempel
            skogsråvaran, inte kommer att räcka till. Då är min fråga: Kan
            det inte vara bra att lägga om Miljöpartiets linje och kanske
            vara lite mer positiva till att skogsägare får bruka sin skog
            som de vill, att vi börjar räkna den skog som vi har skyddat från
            produktion eller på något vis lagt inskränkningar på, på samma
            sätt som alla andra EU-länder gör, så att det finns hopp om att
            vi ska kunna öka uttaget och också öka tillväxten ännu mer än
            vad vi gör i Sverige?
          </note>
          <note>
            Anf. 22 LORENTZ TOVATT (MP) replik:
          </note>
          <note>
            Fru talman! Tack, Magnus Ek, för frågorna!
          </note>
          <note>
            Jag förstår att jag framstod som väldigt negativ, men jag är
            förstås glad över den här produkten.
          </note>
          <note>
            Jag jobbade i Regeringskansliet när vi tillsatte den här utredningen
            och var drivande i det. Men jag tycker ändå att det är viktigt
            att kunna ha två tankar i huvudet samtidigt: Ja, vi ska ställa
            om flyget, men vi kommer också att behöva minska flygandet. Att
            ha dessa två tankar i huvudet samtidigt är den logiska följden
            av de fysiska begränsningar som finns vad gäller luftfartens hållbarhet.
            Det gör att jag skulle vilja ställa en fråga tillbaka till Magnus
            Ek. Kan Magnus Ek erkänna att vi kommer att behöva beteendeförändringar
            även när det gäller flyget, givet att biodrivmedel och elektrifiering
            inte tar oss hela vägen, för att vi ska minska klimatpåverkan
            totalt sett?
          </note>
          <note>
            Jag tycker självklart att det är väldigt viktigt att vi ska skydda
            mer skog för att värna om mångfalden och också för att skogen
            binder mycket kol. Med detta sagt kommer vi att kunna öka uttaget
            om vi gör det på rätt sätt. Redan i dag kan man öka uttaget av
            grenar och toppar, grot, i ganska stor utsträckning.
          </note>
          <note>
            Även om vi skyddar mer skog kommer det alltid att finnas restprodukter
            på sågverken och restprodukter som används på olika sätt ute i
            vårt samhälle. Oavsett om det är i form av plast- eller träprodukter
            eller vad det nu kan vara som man producerar med bioråvaran kommer
            det förr eller senare att leda till en restprodukt som vi kommer
            att kunna använda.
          </note>
          <note>
            Jag tror att det är möjligt att få ihop kalkylen, men det blir
            svårt.
          </note>
          <note>
            Anf. 23 MAGNUS EK (C) replik:
          </note>
          <note>
            Fru talman! Självklart kommer vi att behöva beteendeförändringar
            på flygsidan precis som på andra. Lorentz Tovatt nämnde själv
            att vi kommer att resa även på väg på ett helt annat sätt.
          </note>
          <note>
            Jag förväntar mig att när jag går i pension en vacker dag, om
            minst 50 år, kommer jag förmodligen inte att äga en egen bil.
            Förhoppningsvis är det en självkörande elbil som jag delar med
            någon annan. Jag ser fram emot den framtiden.
          </note>
          <note>
            Omställningen av samhället innebär i alla delar också en beteende
            ­ omställning. Det här är egentligen inte någonting som är särskilt
            radikalt. Om vi kollar lika nyktert på den här sektorn, tror vi
            då att vi kommer att sluta flyga? Nej, det kommer nog alltid att
            finnas ett behov av det. Det här är en av de sektorer där det
            är svårast att få ned utsläppen. Det är vi nog alla överens om,
            om vi tänker till någon minut. Det är just därför som jag tror
            att vi ska vara väldigt glada för varje utsläppsminskning vi kan
            hitta för den här sektorn, framför allt i de tidiga stadierna
            av omställningen. Och det är just därför som jag blir så glad
            att ledamoten Tovatt faktiskt är lite gladare efter det här replikskiftet.
          </note>
          <note>
            På skogssidan är det klart att vi kommer att utnyttja varje uns
            av råvara mer effektivt, också för att det är en bra affär för
            klimatet, för oss som skogsägare, för bolagen som har fabrikerna
            som hittar de nya lösningarna och för alla som arbetar i branschen.
            Men restprodukterna blir liksom inte fler, utan de är vad de är
            per kubikmeter som vi har.
          </note>
          <note>
            Vill vi ha mer utsläppsminskningar här och i andra sektorer måste
            vi gynna allting som gör att den utveckling som vi har haft under
            1900-talet fortsätter, nämligen att skogsreserverna och produktiviteten
            ökar och att vi plockar ut mer per hektar. Det som är så fantastiskt
            är att det här sker i samklang med att vi bevarar biologiska och
            sociala värden. Problemet är om vi försöker rucka den här balansen
            och ska skydda mer och mer. Då kommer vi att få svårt att få ihop
            det.
          </note>
          <note>
            Anf. 24 LORENTZ TOVATT (MP) replik:
          </note>
          <note>
            Fru talman! Tack, Magnus Ek, för replikskiftet!
          </note>
          <note>
            Jag var lite glad innan, men jag blev kanske ännu mer glad när
            jag hörde Magnus Ek säga att vi självklart kommer att behöva beteendeförändringar,
            för så brukar det faktiskt inte låta när jag debatterar med centerpartister
            i den här kammaren. Jag ska inte nämna några namn, men oftast
            är det kanske till och med motsatsen till det som Magnus Ek nu
            sa. Det är den typen av retorik som brukar förekomma från centerpartister.
            Det är nämligen ett väldigt stort motstånd mot exempelvis flygskatten
            och andra typer av åtgärder som handlar om att på olika sätt begränsa
            flygandet, vilket jag menar är en förutsättning för att vi ska
            klara Parisavtalet. Det är väldigt kul om Magnus Ek håller med
            mig om den analysen och om han dessutom kan få med sig sitt parti
            på den linjen.
          </note>
          <note>
            När det gäller restprodukter, återigen, är det som jag ser som
            en möjlighet här att ta vara på de restprodukter som i dag inte
            nyttjas. De är naturligtvis inte oändliga. I norra Sverige samlar
            man till exempel inte in mycket av de grenar och toppar som ligger
            kvar. Där finns en potential att öka uttaget.
          </note>
          <note>
            Vi ska inte vara för optimistiska här, för vi behöver skydda
            mer natur och skog. Det har vi förbundit oss till i internationella
            konventioner och liknande, så det är någonting som vi verkligen
            behöver göra. Dels har vi förbundit oss till det, dels behöver
            vi bevara mer av den skog vi har i dag för att kunna hålla kvar
            rödlistade arter och ha tillgång till den fantastiska rekreationsyta
            som skogen utgör, och så vidare. Det finns en massa skäl att göra
            det.
          </note>
          <note>
            Vi ska skydda mycket skog, men vi ska också bli bättre på att
            nyttja restprodukter.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10.)
          </note>
          <note>
            § 7 Kriminalvårdsfrågor
          </note>
          <note>
            Justitieutskottets betänkande 2020/21:JuU26
          </note>
          <note>
            Kriminalvårdsfrågor
          </note>
          <note>
            föredrogs.
          </note>
          <note>
            Anf. 25 CARINA ÖDEBRINK (S):
          </note>
          <note>
            Fru talman! Det betänkande som vi nu har att debattera handlar
            om kriminalvårdsfrågor.
          </note>
          <note>
            Jag vill börja med att yrka bifall till utskottets förslag. Vi
            står bakom våra två reservationer, men jag yrkar för tids vinnande
            bifall endast till reservation nummer 20 om kriminalisering av
            rymningar.
          </note>
          <note>
            Precis som för samhället i övrigt var förra året ett extraordinärt
            år för kriminalvården. Regeringens arbete med att öka trygghet
            och säkerhet och komma till rätta med gängkriminalitet och annan
            brottslighet har inneburit att riksdagen har fattat beslut om
            en lång rad åtgärder.
          </note>
          <note>
            För att klara dessa har Kriminalvårdens resurser förstärkts med
            350 miljoner, och anslaget höjs kommande år. Utöver detta tillkommer
            ytterligare resurser i vårbudgeten.
          </note>
          <note>
            Kriminalvården har under 2020 haft fullbelagda häkten och fängelser
            – och det från en redan ansträngd situation i början på året.
          </note>
          <note>
            För andra året i rad presenterade myndigheten i mars en kapacitetsrapport
            där man kraftigt reviderar upp behovet av platser på häkten och
            anstalter fram till 2030. Ett intensivt arbete pågår för att lösa
            det långsiktiga kapacitetsbehovet, och antalet fasta platser utökas
            på flera anstalter i landet. Två nya anstalter ska uppföras i
            Trelleborg och Kalmar. Dessutom utreds placeringen för ytterligare
            en större anstalt.
          </note>
          <note>
            Av de 18 byggprojekt som pågår på anstaltssidan är nya modulhus
            på gång vid fem anstalter, och nya platser är under produktion
            på ytterligare fyra.
          </note>
          <note>
            På häktessidan har ett nybyggt häkte och lokaler för frivården
            öppnats i Östersund, och flera redan planerade projekt utökas.
            Dessutom tillkommer ytterligare platser – bland annat i Jönköping,
            som med sitt geografiska läge är viktigt ur transportsynpunkt.
          </note>
          <note>
            Trots utbyggnader kommer det även framöver att finnas behov av
            beredskapsplatser och tidsbegränsade platser, enligt Kriminalvårdens
            bedömning.
          </note>
          <note>
            Det rådande läget ställer givetvis stora krav på kriminalvården
            att med bibehållen säkerhet bedriva en verksamhet av hög kvalitet.
            För personalen som arbetar närmast klienterna är arbetsbördan
            allra tuffast, i synnerhet som också 2020 inneburit stora förändringar
            för att kunna hantera corona ­ pandemin, med besöksförbud, inställda
            permissioner och sjukdom bland personal och intagna.
          </note>
          <note>
            En av kriminalvårdens största utmaningar framöver är att klara
            den långsiktiga kompetensförsörjningen och att säkerställa en
            god arbetsmiljö för personalen. Det ställs stora krav på dem som
            jobbar nära klienterna, och därför behöver de bli fler, ha god
            utbildning och kompetensutveckling samt bra arbetsvillkor. Det
            är avgörande för en verksamhet av hög kvalitet.
          </note>
          <note>
            Trots det mycket ansträngda läget lyckas kriminalvården i allt
            väsentligt upprätthålla en mycket bra verksamhet. Allvarliga och
            mycket allvarliga incidenter låg förra året på en relativt stabil
            nivå jämfört med 2019. Inga rymningar har skett från häkten eller
            anstalter i klass 1 och 2 under året.
          </note>
          <note>
            För klienter med medelhög eller hög risk att återfalla i brott
            är målet att så många som möjligt ska genomgå något behandlingsprogram.
            Under förra året ökade andelen som fullföljde ett behandlingsprogram.
          </note>
          <note>
            Sysselsättning och studier på anstalt låg förra året på ungefär
            samma nivå som tidigare, även om hög beläggning och pandemi gjorde
            det svårt att skapa sysselsättning för fler intagna. Det bedrevs
            30 arbetsmarknadsutbildningar i samråd med Arbetsförmedlingen,
            och antalet påbörjade kurser och utbildningar ökade.
          </note>
          <note>
            Detta var ett axplock ur kriminalvårdens verksamhet under förra
            året.
          </note>
          <note>
            Fru talman! Jag ska också säga något om det mycket värdefulla
            arbete som civilsamhället gör på häkten och anstalter. Under våren
            har jag träffat flera organisationer som med bidrag från Kriminalvården
            bedriver besöksverksamhet. Några av dessa är Vårsol i Jönköping,
            Röda Korset, Fryshuset och RFSU. Deras insatser är ett ovärderligt
            komplement till kriminalvårdens verksamhet. De bildar en brygga
            till livet utanför med fokus på individen och livet bortom kriminaliteten,
            men de är också ett stöd för barn och anhöriga som finns på utsidan.
          </note>
          <note>
            För dem som sitter häktade finns ett tidsfönster att reflektera
            över väg ­ val och möjligheter till förändring, och här kan civilsamhällets
            organisa ­ tioner göra skillnad, vilket är särskilt viktigt för
            barn och unga.
          </note>
          <note>
            Fru talman! Jag ser civilsamhällets roll och röst som särskilt
            viktig när det gäller att bidra med nyanser och humanism i den
            kriminalpolitiska debatten.
          </note>
          <note>
            Fru talman! Jag ska kort redogöra för vår reservation när det
            gäller förslaget om att kriminalisera rymningar och varför jag
            tycker att tillkännagivandet ska avslås.
          </note>
          <note>
            Antalet rymningar från anstalter i klass l och 2 har de senaste
            två åren varit noll. När det gäller häkten handlar det om någon
            enstaka rymning. Att kriminalisera rymningar är därför lite som
            att föreslå en lösning på ett problem som i realiteten inte är
            särskilt stort.
          </note>
          <note>
            Självklart ska det finnas sanktioner mot den som bryter mot regler
            och riktlinjer och avviker, men de ska enligt min uppfattning
            vidtas först när det inträffar och med de verktyg kriminalvården
            har till sitt förfogande.
          </note>
          <note>
            En kriminalisering innebär att detta i stället ska bli föremål
            för hantering av domstol, vilket är dyrt, tar lång tid och är
            omständligt.
          </note>
          <note>
            Fru talman! I tider när livsluften för vissa politiska krafter
            är att spela på människors rädsla, skapa otrygghet, radera tillit
            och dela upp människor i vi och dom blir enda sättet att komma
            till rätta med problemet att bygga fler och högre murar för att
            skydda sig.
          </note>
          <note>
            Murar behövs, men om bara murar är lösningen skapar det ofrihet
            för oss alla. För den som blir utsatt riskerar minnet att minska
            den egna frihe ­ ten framöver. Som samhälle har vi ett ansvar
            att så långt som möjligt se till att den som begår brott också
            lyckas komma ut bättre för att på så sätt öka tryggheten och säkerheten
            för alla.
          </note>
          <note>
            Det bästa vi kan göra för att inte få nya klienter i kriminalvården
            är att hålla ihop samhället, jobba brottsförebyggande, vårda de
            verksamheter som bygger och stärker människor och som skapar starka
            samhällen samt prioritera välfärd före skattesänkningar.
          </note>
          <note>
            Anf. 26 ELLEN JUNTTI (M):
          </note>
          <note>
            Fru talman! 400 000 registrerade användare i en pedofilplattform.
            400 000! Det är otroligt skrämmande siffror.
          </note>
          <note>
            Nyligen gjordes ett stort tillslag mot en pedofilplattform. Europol
            och brottsbekämpande myndigheter i sex länder deltog, däribland
            Sverige. Pedofilplattformen fanns på den dolda plattformen darknet,
            och pedofilerna utbytte filmer och bilder på barn som utsattes
            för grova sexuella övergrepp. Flera pedofiler är gripna i Tyskland,
            och sannolikt kommer även gripanden att ske i Sverige i denna
            härva.
          </note>
          <note>
            Det hemska är att det troligen finns mängder av såna här pedofilplattformar
            i Sverige. Det här är med all sannolikhet inte den enda.
          </note>
          <note>
            Fru talman! Förra veckan gjorde svensk polis ett tillslag i Stockholmsområdet
            i ett annat ärende. Nio misstänkta pedofiler greps för bland annat
            barnpornografibrott. Sexuella övergrepp mot barn är vedervärdiga
            brott som ska resultera i hårda fängelsestraff. Detta är särskilt
            viktigt ur ett brottsofferperspektiv.
          </note>
          <note>
            Kriminalvårdens behandlingsprogram för sexualförbrytare utgår
            från kognitiv beteendeterapi. Behandling med testosterondämpande
            läkemedel, så kallad farmakologisk behandling, används sällan.
          </note>
          <note>
            För ett tag sedan publicerades en studie från Karolinska institutet
            där ett femtiotal pedofiler deltagit i en behandlingsform med
            ny medicinering. Studien visade att de som medicinerades löpte
            en lägre risk att begå övergrepp eftersom riskfaktorerna minskade.
          </note>
          <note>
            Vi moderater har motionerat om att fängelse inte är tillräckligt
            ingripande för sexuella övergrepp mot barn. Man bör även förebygga
            nya brott i framtiden med farmakologisk behandling. Dagens debatt
            handlar bland annat om detta. Jag vill tacka Kristdemokraterna
            och Sverigedemokraterna för att de stödde vår motion direkt.
          </note>
          <note>
            Sedan vill jag ge ett extra tack till Centerpartiets Helena Vilhelmsson,
            som gjorde ett viktigt arbete och ansträngde sig för att vi skulle
            få ett tillkännagivande om detta väldigt angelägna arbete för
            att förebygga sexualbrott mot barn. Efter att Centerpartiet hoppade
            på tog Socialdemokraterna, Miljöpartiet och Vänsterpartiet tillbaka
            sin reservation, och det innebär att hela utskottet står bakom
            Moderaternas motion.
          </note>
          <note>
            Enligt utskottet ska farmakologisk behandling aldrig innebära
            att fängelsestraffet blir kortare. Kriminalvården bör kunna erbjuda
            detta som återfallsförebyggande program samt kunna föreskriva
            det genom särskild föreskrift i samband med skyddstillsyn.
          </note>
          <note>
            Behandlingsprogrammen för personer som begår sexualbrott mot
            barn behöver utvecklas.
          </note>
          <note>
            Tillkännagivandet innebär att regeringen bör ge Kriminalvården
            i uppdrag att inventera forskningen och utforma lämpliga program
            för farmakologisk och annan medicinsk behandling av pedofiler.
          </note>
          <note>
            Nu är det upp till regeringen att agera skyndsamt. Det finns
            ingen tid att förlora. Barn utsätts för sexualbrott varenda dag
            och varenda minut, känns det som i alla fall. Pedofiler måste
            bekämpas med all kraft. Detta visar tydligt tillslaget mot den
            stora pedofilplattformen.
          </note>
          <note>
            Fru talman! När jag jobbade som polis utredde jag sexualbrott
            mot barn. Jag vet hur fruktansvärt dåligt barnen mår efter övergreppen.
            Många skadar sig själva, och vissa tar sitt liv. Jag hade bland
            annat en 15-årig tjej som utsatts för våldtäkt av sin styvpappa.
            Hon hade skurit sig i flera år och även gjort flera självmordsförsök,
            redan som 15-åring. Det är oerhört sorgligt.
          </note>
          <note>
            Därför är det viktigt att regeringen agerar snabbt efter tillkännagivandet
            så att Kriminalvården kommer igång med farmakologisk behandling
            av pedofiler. Pedofiler måste stoppas innan de förstör oskyldiga
            barns liv.
          </note>
          <note>
            Fru talman! Vi har varit i opposition i sju år nu, och vi har
            fått igenom massor av tillkännagivanden. Men jag måste säga att
            just detta tillkännagivande känns oerhört viktigt. Det är kanske
            det viktigaste tillkännagivandet under dessa sju år.
          </note>
          <note>
            Jag har som sagt sett hur dessa barn mår. Det är fruktansvärda
            övergrepp som de utsätts för – det går nästan inte att föreställa
            sig hur vedervärdigt det är. Det är därför jag är så himla glad
            över att hela utskottet står bakom tillkännagivandet, och jag
            förutsätter att den sittande regeringen sätter fart.
          </note>
          <note>
            Jag tror verkligen att medicineringen kan förebygga sexualbrott
            mot barn i framtiden. Det visar forskningen. Visst är det ganska
            lång väg kvar innan det blir verklighet, men nu är bollen i alla
            fall i rullning. Det känns väldigt bra.
          </note>
          <note>
            Fru talman! Vi kommer också att rösta igenom ett tillkännagivande
            om åtgärder för att öka antalet överföringar av dömda utländska
            medborgare till deras hemländer så att de kan avtjäna sina fängelsestraff
            där.
          </note>
          <note>
            Under 2019 påbörjade drygt 9 100 personer sitt fängelsestraff.
            Av dessa var 33 procent utländska medborgare, alltså drygt 3 000
            personer. Av dessa var 40 procent från Europa inklusive Norden,
            och 45 procent var från Asien och Afrika. Under 2020 överfördes
            sammanlagt endast 79 personer, varav 15 till Norden och 63 till
            EU utanför Norden. Endast en överfördes till övriga länder i världen
            – alltså en av drygt 1 300 personer. Det är faktiskt riktigt dåligt.
            Det är inte konstigt att det är fullt på svenska fängelser när
            man jobbar så dåligt med att överföra utländska medborgare till
            deras hemländer. Om man satte lite mer fart på detta skulle det
            frigöra ganska många fängelseplatser på en gång.
          </note>
          <note>
            Det är rimligt att det är hemländerna som betalar fängelseplatserna
            för sina medborgare, inte svenska skattebetalare. En fängelseplats
            kostar otroligt mycket. För några år sedan räknade man ut att
            det kostar 1,2 miljoner per år, men nu är det säkert betydligt
            mer.
          </note>
          <note>
            Det blir också lättare att återanpassa sig till samhället när
            dessa personer är i sina egna hemländer.
          </note>
          <note>
            Riksdagen har ett tillkännagivande gällande överföringar sedan
            tidigare, men då det i princip inte skett någon ökning behövs
            ett nytt tillkännagivande så att regeringen sätter fart.
          </note>
          <note>
            Det är också bra att vi får ett tillkännagivande om utvärdering
            och vidareutveckling av straffens innehåll. Man måste utvärdera
            om straffen har någon effekt eller inte och om de ska ändras på
            något sätt.
          </note>
          <note>
            Tyvärr verkar det inte bli ett tillkännagivande om att kriminalisera
            rymningar, som Carina Ödebrink pratade om. Det är inte jätteofta
            de rymmer nu för tiden, men när de väl gör det tycker faktiskt
            den vanliga människan ute i världen att det är jättekonstigt att
            det inte är ett brott och att det inte kan kriminaliseras. Jag
            håller inte med om att det skulle bli så himla invecklat och avancerat.
            Det är en ganska lätt utredning om någon rymmer. Det gör man på
            en halvtimme, så det är inte krångligt.
          </note>
          <note>
            Det var ungefär vad jag skulle säga. Avslutningsvis yrkar jag
            bifall till reservation nummer 16.
          </note>
          <note>
            Anf. 27 BO BROMAN (SD):
          </note>
          <note>
            Fru talman! Vi debatterar i dag justitieutskottets betänkande
            om kriminalvårdsfrågor. Jag står givetvis bakom samtliga våra
            reservationer, men vi har en reservation om fängelser i andra
            länder, reservation 24, som jag yrkar bifall till.
          </note>
          <note>
            En effektiv rättskedja förutsätter inte bara resursförstärkningar
            till polis, åklagare och domstolar utan även till kriminalvården.
            Fler platser på anstalter måste skapas, och det kostar givetvis
            pengar.
          </note>
          <note>
            I Sverigedemokraternas Sverige ska kriminella sitta inne så länge
            de förtjänar med tanke på brottet de begått. Det kommer såklart
            att leda till att fler individer kommer att stifta bekantskap
            med kriminalvården och dessutom avtjäna längre fängelsestraff
            än i dag.
          </note>
          <note>
            Kriminalvården har varit ett eftersatt område under väldigt många
            år. Det gläder mig att fler partier nu börjar prata om att vi
            måste satsa på hela rättskedjan. Alla partier satsar nu mer pengar
            på polisen. Även om Sverigedemokraterna fortfarande står ut som
            det parti som satsar mest med en tämligen stor marginal är denna
            förskjutning i svensk politik välkommen.
          </note>
          <note>
            Detta gäller även kriminalvården och den övriga rättskedjan.
            Steg för steg ansluter sig partier till sverigedemokratisk politik.
            Steg för steg inser allt fler att det inte räcker att endast säga
            det – man måste även budgetera för det.
          </note>
          <note>
            Varje steg vi tar framåt på detta område är väsentligt, för utan
            en välfungerande rättskedja, från Polismyndigheten till Kriminalvården,
            förfaller rättsstaten – den rättsstat vars ansvar det är att upprätthålla
            lag och ordning.
          </note>
          <note>
            Fru talman! Vi har i dag, som vi har hört, en överbeläggning
            på våra anstalter. Beläggningen är ända upp till och ibland över
            100 procent, vilket är oacceptabelt. Vi saknar platser för alla
            som ska sitta av sitt straff. Kriminalvården själv varnar för
            att genomföra nödvändiga straffskärpningar på grund av att de
            inte får tillräckligt med pengar för att kunna tillgodose att
            det finns tillräckligt med anstaltsplatser.
          </note>
          <note>
            Överbeläggningen skapar inte bara orimliga arbetsförhållanden
            för dem som arbetar inom kriminalvården, utan den försämrar även
            de förut ­ sättningar som vi förväntas ge dem som sitter på våra
            anstalter att åter ­ anpassas till att bli bättre medborgare.
            Problemet är tveeggat. Rehabiliter ­ ingen försämras för de intagna,
            och brottsoffer får inte upprättelse då de som ska vara intagna
            inte avtjänar utdömda straff i tillräcklig utsträckning.
          </note>
          <note>
            Det är positivt att regeringen nu lyssnar på Kriminalvården och
            ger dem extra resurser, men det räcker inte. Sverigedemokraterna
            är det parti som satsar i särklass mest på kriminalvården. I vårt
            budgetförslag för 2021 anslog vi 2,2 miljarder kronor mer än regeringen.
          </note>
          <note>
            Fru talman! Flera av våra motioner på området behandlas förenklat.
            För den som följer debatten på tv kan jag berätta att det innebär
            att frågorna har debatterats tidigare och att det därför inte
            sker någon fördjupad behandling av dessa motioner i det betänkande
            som debatteras i dag. Vi har exempelvis fört fram krav på ökad
            kameraövervakning på anstalterna och strängare regler för permission.
            Vi har dessutom föreslagit en enklare fängelsestandard för de
            personer som ska utvisas. Skattepengar ska inte slösas bort i
            dessa fall. Även om dessa förslag inte behandlas djupare nu vidhåller
            vi vår tidigare uppfattning.
          </note>
          <note>
            Fru talman! I Sverigedemokraternas Sverige ska ett fängelsestraff
            vara just ett straff. Det är i grund och botten en fråga om rättvisa
            i förhållande till brottsoffret, om upprättelse för den som åsamkats
            en skada. Alltför länge har det ensidigt talats om vård i stället
            för straff, och alltför länge har kriminalpolitiken präglats av
            svängdörrar.
          </note>
          <note>
            Den som döms till ett straff ska känna en markant skillnad mot
            det liv i frihet som annars gäller. Fängelsetiden ska präglas
            av disciplin och strikta förhållningsregler. Men självklart är
            det även viktigt att kriminalvården kan erbjuda utbildningar,
            vård och behandlingar i de fall det behövs. Kriminalvården ska
            se till att den som avtjänat sitt straff kommer ut som en bättre
            människa, och det får ta den tid det tar.
          </note>
          <note>
            Den 1 maj i år ändrades lagen så att en villkorlig frigivning
            kan skjutas upp om det finns särskilda skäl. Tidigare krävdes
            synnerliga skäl. Det är vår bestämda uppfattning att tvåtredjedelsfrigivning
            behöver avskaffas helt. Det är inte rimligt att en person som
            dömts till exempelvis tio års fängelse är ute efter knappt sju
            år. Var finns brottsofferperspektivet i detta?
          </note>
          <note>
            Fru talman! För dem som har avtjänat ett fängelsestraff är återfallsrisken
            i dag mycket hög. Statistik visar att risken för återfall ökar
            med de lagförda personernas tidigare brottsbelastning. Det är
            ett mönster som kan observeras över en längre tidsperiod. Med
            anledning av detta anser vi att personer som har dömts för mycket
            allvarlig brottslighet, i synnerhet vid brott mot person, vid
            frigivning ska förses med en elektronisk fotboja. Att avtjäna
            ett utdömt fängelsestraff är enbart en del av återgången till
            det normala samhället. Även perioden efter fängelsestraffet bör
            med tanke på den återfallsstatistik som finns vara förknippad
            med en viss kontroll.
          </note>
          <note>
            Fru talman! Enligt Brottsförebyggande rådets statistik tar vi
            årligen in ungefär 3 000 utländska medborgare på våra anstalter.
            Det är ungefär en tredjedel av alla som skrivs in varje år.
          </note>
          <note>
            Från svensk sida behöver vi bli bättre på att se till att andra
            länder tar ansvar för sina egna medborgare och verkställer de
            straff som dömts ut i Sverige. Det finns ett utarbetat system
            i Europa gällande erkännande och verkställighet av fängelsedomar.
            Utländska medborgare som tillhör ett annat EU-land och som begår
            brott i Sverige ska enligt dessa regler avtjäna straffen i sina
            egna hemländer. Det sker dock alltför sällan i verkligheten. Under
            2020 överfördes verkställigheten i endast 79 fall.
          </note>
          <note>
            Vi måste ta denna fråga på allvar och se till att EU-länder och
            andra länder utanför EU tar emot sina medborgare och ser till
            att de får avtjäna straffen i sina egna hemländer. Om det av olika
            skäl inte finns möjlighet att verkställa ett straff i ett visst
            land, exempelvis av skäl som har med mänskliga rättigheter att
            göra eller på grund av att fängelserna håller alltför dålig standard,
            är det givetvis bättre att man upphandlar avtal enskilt med landet
            i fråga eller med ett närliggande land, så att personen i fråga
            får avtjäna straffet i det landet.
          </note>
          <note>
            En ytterligare fördel med att avtjäna sitt straff i det land
            som man är medborgare i, och som man ändå ska utvisas till, är
            att rehabiliteringsförutsättningarna blir anpassade till det landet.
          </note>
          <note>
            Det är därför glädjande att utskottet i dag föreslår ett tillkännagivande
            till regeringen vad avser överföranden av straffverkställighet.
            Det har tidigare lämnats liknande tillkännagivande. Vi ser det
            som viktigt att regering ­ en prioriterar denna fråga framöver.
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av förste vice talmannen
            att ajournera sammanträdet till kl. 14.00, då frågestunden skulle
            börja.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 14.00.
          </note>
          <note>
            § 8 Frågestund
          </note>
          <note>
            Anf. 28 TALMANNEN:
          </note>
          <note>
            Klockan är 14.00 och det är dags för frågestund. Jag vill hälsa
            statsråden välkomna.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänste ­ utövning.
          </note>
          <note>
            Hanteringen av krisstöd
          </note>
          <note>
            Anf. 29 LARS HJÄLMERED (M):
          </note>
          <note>
            Herr talman! Coronakrisen har under det senaste året slagit stenhårt
            mot företag och jobb i Sverige. Vi ser att arbetslösheten nu stiger
            kraftigt. Många företag har fått krisstöd, men samtidigt har tiotusentals
            företagare under året fått vänta i veckor, ofta i månader, på
            besked om de får hjälp. Fortfarande väntar tusentals på besked
            för att näringsminister n och hans stödpartier inte har skött
            krisstöden tillräckligt väl.
          </note>
          <note>
            Krisstöden kommer nu att förlängas ett antal månader, vilket
            är bra. Taxiägare, krögare, butiksägare och andra kämpar fortfarande
            med svåra ekonomiska problem på grund av pandemin. Det är då viktigt
            att dra lärdom av de misstag som har skett de senaste åren. Med
            anledning av det, herr talman, vill jag fråga näringsministern
            vad han konkret kommer att göra för att drabbade företagare ska
            få pengar utbetalda under de komman ­ de månaderna och för att
            han och regeringen inte ska göra om de misstag som de har gjort
            under det gångna året.
          </note>
          <note>
            Anf. 30 Näringsminister IBRAHIM BAYLAN (S):
          </note>
          <note>
            Herr talman! Coronakrisen är inte lik någon annan kris som vi
            har varit med om, i djup, bredd och längd. Jag tror att Lars Hjälmered
            är väl medveten om att vi fortfarande är mitt i krisen. Vi kommer
            även fortsättningsvis att behöva jobba för att mildra effekterna
            för jobb och företagande.
          </note>
          <note>
            Hittills, herr talman, har över 95 miljarder gått ut i direktstöd
            till företagen för att de ska kunna övervintra under den här situationen.
            Vi har gjort det för vi tror att det är viktigt att i en djup
            kris stå tillsammans. Det innebär tyvärr inte att vi inte kommer
            att ha sett och se negativa effekter. Men jag skulle tro att vi,
            när vi har gått igenom krisen, kommer att ha klarat den bättre
            i Sverige än många andra länder har gjort. Likväl kommer vi naturligtvis
            att behöva dra slutsatser om vad som har gjorts som kunde ha gjorts
            bättre men också sådant som har varit bra.
          </note>
          <note>
            Herr talman! Vi kommer att fortsätta jobba för att se till att
            Sveriges företag och löntagare kan övervintra under krisen. Vi
            ska naturligtvis ock ­ så dra lärdomar inför framtiden.
          </note>
          <note>
            Anf. 31 LARS HJÄLMERED (M):
          </note>
          <note>
            Herr talman! Under det gångna året har många företag fått hjälp,
            men det finns också tusentals företagare som väntar på besked.
            De har fått göra det under månader samtidigt som de verkligen
            bokstavligen kämpar för sina företags överlevnad. Risken är att
            jobb och företag som vi behöver när vi går ur krisen går förlorade.
            Det är viktigt att dra lärdom av detta när nu krisstöden förlängs
            under ett antal månader. Man ska inte behöva vänta ånyo och för
            länge. Vad tänker näringsministern konkret göra för att pengarna
            ska betalas ut och misstag inte ska göras om?
          </note>
          <note>
            Anf. 32 Näringsminister IBRAHIM BAYLAN (S):
          </note>
          <note>
            Herr talman! Vi har föreslagit ett stort antal åtgärder. Vi har
            gjort det i över dussinet ändringsbudgetar. Vi har skjutit till
            resurser för att anställa över 700 personer som ska hantera dessa
            åtgärder. Det är bra att vi har kunnat göra det på detta sätt,
            herr talman, för om Moderaternas förslag från förra våren om utbetalningar
            på 100 miljarder i månaden gått igenom hade pengarna sedan länge
            varit slut trots att krisen inte är det. Det är därför bra att
            göra det här på ett effektivt sätt i stället för att bara låta
            pengarna skölja ut.
          </note>
          <note>
            Orsakerna till utlandsfödda mäns sexualbrott
          </note>
          <note>
            Anf. 33 LUDVIG ASPLING (SD):
          </note>
          <note>
            Herr talman! I debatten om kvinnovåld finns en enorm beröringsskräck
            för frågan om den importerade delen av problemet. Under perioden
            2002 − 2006 var exempelvis överrisken för våldtäkt över 700 procent
            för personer från Afrika eller Latinamerika. Flera andra studier
            har visat på en liknande trend. Märta Stenevi hävdade nyligen
            i tidningen Expressen att det här egentligen beror på psykisk
            ohälsa, missbruksproblem och socio ­ ekonomiska faktorer, men
            varken Brå eller någon svensk kriminolog har mig veterligen kunnat
            påvisa något sådant samband när det just gäller sexualbrott.
          </note>
          <note>
            Jag vill därför fråga Märta Stenevi om hon kan peka på någon
            vetenskaplig undersökning som bekräftar det hon säger, det vill
            säga att den enorma överrisken för sexualbrott bland vissa invandrargrupper
            beror på missbruk eller socioekonomiska faktorer.
          </note>
          <note>
            Anf. 34 Statsrådet MÄRTA STENEVI (MP):
          </note>
          <note>
            Herr talman! Frågan som Expressen ställde rörde mäns våld mot
            kvinnor och det dödliga våldet. Där ser vi en tydlig koppling
            till psykisk ohälsa och missbruk. Det var också den frågan jag
            svarade på.
          </note>
          <note>
            Vi vet dock att det finns en överrepresentation bland utlandsfödda
            män. Det här är framför allt viktigt att uppmärksamma för att
            vi ska kunna fånga upp riskfaktorer och därmed också kunna bryta
            det dödliga våldet och det våld av män som framför allt drabbar
            kvinnor. För att veta var vi ska sätta in rätt insatser behöver
            vi förstå vilka som begår sexualbrott och inte minst det dödliga
            våldet i hemmet som drabbar ett stort antal kvinnor i Sverige
            varje år och har gjort så sedan långa tider tillbaka.
          </note>
          <note>
            Tack och lov minskar det dödliga våldet i Sverige, men vi har
            mycket kvar att göra. För så länge någon kvinna blir dödad av
            sin närstående är vi inte klara.
          </note>
          <note>
            Anf. 35 LUDVIG ASPLING (SD):
          </note>
          <note>
            Herr talman! Brå skrev en rapport 2019 som handlade om våld i
            nära relationer. På sidan 46 står det ”att vissa utlandsfödda
            brottsoffer inte uppfattar relationsvåld som något brottsligt.
            Detsamma kan gälla handlingar som i Sverige betraktas som barnmisshandel.
            Det beskrivs inte som en fråga om ren kunskapsbrist, utan att
            det handlar om normsystem”.
          </note>
          <note>
            Tror statsrådet att Brå är någonting på spåret när man pratar
            om importerade normsystem som ett problem?
          </note>
          <note>
            Anf. 36 Statsrådet MÄRTA STENEVI (MP):
          </note>
          <note>
            Herr talman! Det är oerhört glädjande att en sverigedemokratisk
            ledamot för första gången i denna kammare talar om destruktiva
            mansnormer. Det är ett oerhört viktigt problem som vi ska ta på
            allvar och som vi definitivt behöver komma åt. Exempelvis har
            40 procent av tillfrågade gymnasieelever upplevt våld i en nära
            relation. Att vi behöver nå olika män med olika slags åtgärder
            är vi nog överens om. Det är dock glädjande att Ludvig Aspling
            nu för första gången accepterar att vi behöver bryta de destruktiva
            mansnormerna.
          </note>
          <note>
            Situationen för kvinnor med skyddad identitet
          </note>
          <note>
            Anf. 37 HELENA VILHELMSSON (C):
          </note>
          <note>
            Herr talman! Nästan 10 000 kvinnor i Sverige lever med skyddad
            identitet. Bara i år har 150 kvinnor under årets första fyra månader
            beviljats skyddad folkbokföring. 9 700 barn lever med personskydd.
            Förutom att de gömda kvinnorna får flytta och riva upp kontakterna
            med vänner, familj och nätverk måste de själva betala larm, skydd
            och eventuell kamerabevakning. Dessutom måste de leta efter en
            ny lägenhet om de måste flytta igen. Det finns slutligen kvinnor
            som har fått beslut om skyddad identitet för resten av livet utan
            att förövaren ens har fått en fängelsedom. Det här är svårt att
            ta in. Förövaren har alltså inte alls fått sin verklighet och
            vardag kringskuren.
          </note>
          <note>
            Min fråga till jämställdhetsminister Märta Stenevi är: Vad anser
            du om situationen, och vilka planer har regeringen för att återge
            gömda kvinnor ett drägligt liv?
          </note>
          <note>
            Anf. 38 Statsrådet MÄRTA STENEVI (MP):
          </note>
          <note>
            Herr talman! Det är en oerhört viktig fråga som ledamoten lyfter
            fram. Att gömda kvinnor får så svårt att klara vardagen är ett
            systemproblem som vi har sett under lång tid. Inte minst gäller
            det här barnen i de familjer som drabbas. När personuppgifter
            röjs tvingas familjer flytta igen. Barn tvingas leva under namn
            som de inte är födda till och hitta nya kompisar från gång till
            gång.
          </note>
          <note>
            Vi har gett uppdrag för att framför allt stärka arbetet med att
            informera alla yrkesverksamma kring de här familjerna, så att
            inte personuppgifterna ska röjas. Jag vill också peka på möjligheten
            att sätta fotboja vid utvidgat kontaktförbud. Därigenom kan vi
            begränsa förövarnas geografiska område, så att vi kan hålla förövarna
            borta från familjerna i stället för tvärtom. Men här finns mycket
            mer som vi behöver vända på och göra för att lösa situationen
            för de här kvinnorna och barnen.
          </note>
          <note>
            Anf. 39 HELENA VILHELMSSON (C):
          </note>
          <note>
            Herr talman! Att det begås misstag i hanteringen när det gäller
            kvinnor med skyddad identitet är en sak, och detta utgår jag från
            att Jämställdhetsmyndigheten jobbar med i sitt uppdrag. Men jag
            tycker att det är en så konstig sak att det här kan ske – kvinnan
            har fått beslut om skyddad identitet under hela sitt liv, men
            förövaren går fri. Jag hoppas innerligt att uppdraget till Jämställdhetsmyndigheten
            inte bara går ut på att kvinnorna ska få en dräglig tid som gömda
            utan att de ska kunna återgå till ett normalt liv.
          </note>
          <note>
            Anf. 40 Statsrådet MÄRTA STENEVI (MP):
          </note>
          <note>
            Herr talman! I de fall där förövarna inte döms för brotten är
            naturligtvis situationen ännu svårare att hantera. Det finns också
            utredningar som har tittat på möjligheten att flytta på förövaren.
            Det som vi behöver hantera i de situationerna är den risk som
            då paradoxalt nog uppstår för den kvinna som inte lever gömd utan
            lever på en känd adress. Det som vi också går fram med nu är möjligheten
            att ytterligare begränsa förövarens rätt till den gemensamma bostaden.
            Bit för bit försöker vi komma åt den här problematiken. Den är
            knepig men oerhört viktig att få ordning på.
          </note>
          <note>
            Relationen mellan Försvarsmakten och civila
          </note>
          <note>
            Anf. 41 HANNA GUNNARSSON (V):
          </note>
          <note>
            Herr talman! Min fråga går till försvarsministern.
          </note>
          <note>
            Förra veckan träffade jag några av mina grannar i Revingeby,
            där jag bor. Det är ett par kilometer från regementet P 7. De
            har bott där väldigt länge och upplever en förändring i kontakten
            mellan byborna och Försvarsmakten. De upplever att det har blivit
            lite svårare att bo i närheten av övningsfältet Revingehed. Det
            gäller bland annat för näringsidkare på heden, för fiskare vid
            sjön och såklart för dem som vill bygga nya hus inne i byn på
            de tomma tomter som finns. Man upplever en lite större fyrkantig
            ­ het från Försvarsmaktens sida. Man upplever att man har fått
            lite sämre samspel och kontakt med myndigheten angående händelserna
            runt övningsfältet.
          </note>
          <note>
            Jag undrar hur försvarsministern ser på de här viktiga frågorna
            gällande kontakten mellan civila bybor och Försvarsmakten.
          </note>
          <note>
            Anf. 42 Försvarsminister PETER HULTQVIST (S):
          </note>
          <note>
            Herr talman! Jag tackar för frågan. Det här är både för Försvarsmakten
            och för mig väldigt viktiga och intressanta perspektiv. I all
            samhällsverksamhet vi bedriver uppstår ofta frågor om balans mellan
            olika intressen. Nu när vi bygger den nya Försvarsmakten ökar
            övningsverksamheten och användandet av våra resurser och övningsområden.
          </note>
          <note>
            Jag vet sedan tidigare att man har haft ett harmoniskt förhållande
            just nere på Revingehed. Jag har själv besökt området ett flertal
            gånger, så jag vet väl hur det ser ut. Det här är väl en sådan
            signal jag helt enkelt får ta med mig i fortsatt dialog. Jag för
            ju regelbundet dialog med Försvarsmaktens ledning om bland annat
            den här typen av problematik: tillståndsproblematik, effekter
            av övningar, effekter av byggande av vindkraft och så vidare.
          </note>
          <note>
            Jag tackar för frågan och kommer att ta med mig det här perspektivet
            i kommande dialog.
          </note>
          <note>
            Anf. 43 HANNA GUNNARSSON (V):
          </note>
          <note>
            Herr talman! Jag tackar försvarsministern för svaret. Jag upplever
            som boende i Revingeby att det finns en väldigt stor stolthet
            över att bo så nära regementet och så nära övningsfältet. Som
            boende känner man sig nästan själv som en del av försvaret av
            Sverige. Därför blir jag också lite ledsen och orolig när man
            börjar höra att de som är så väldigt stolta samtidigt känner att
            kontakten med myndigheten börjar bli lite sämre. Det tror jag
            drabbar folkförankringen.
          </note>
          <note>
            Anf. 44 Försvarsminister PETER HULTQVIST (S):
          </note>
          <note>
            Herr talman! Jag noterar det som Hanna Gunnarsson framför. Jag
            ska bära det vidare i de kommande dialoger som jag har. I övrigt
            har jag inga ytterligare kommentarer.
          </note>
          <note>
            Förkortad jakttid på ripa
          </note>
          <note>
            Anf. 45 KJELL-ARNE OTTOSSON (KD):
          </note>
          <note>
            Herr talman! Torsdagen den 6 maj beslutade regeringen om nya
            jakt ­ tider. I det beslutet finns en del som kan diskuteras.
            En fråga som för väldigt många kanske upplevs som liten har ändå
            tagit väldigt stor plats i medierna, nämligen beslutet om ändrade
            jakttider på ripa. I Norrbotten och Västerbotten förkortas jakttiden
            med en hel månad ovanför lappmarks ­ gränsen. I Jämtland och Dalarna
            förkortas den med en halv månad. I vissa andra län tas jakten
            bort helt. Det här innebär att den populära vinterjakten försvinner
            i de områden där man förkortar jakten.
          </note>
          <note>
            Enligt Naturvårdsverket finns det inga biologiska skäl för att
            förkorta jakttiden. Den uppfattningen bygger på ledande och samlad
            forskning. Med anledning av detta ställde jag en skriftlig fråga
            till landsbygdsminister Nilsson om vilka konkreta skäl som ligger
            bakom beslutet. Jag fick svar på min fråga i går, men texten är
            egentligen kemiskt ren från svar, herr talman. Därför vill jag
            ge landsbygdsministern en chans till: Vilka konkreta skäl ligger
            bakom beslutet om att förkorta vinterjakten på ripa?
          </note>
          <note>
            Anf. 46 Statsrådet JENNIE NILSSON (S):
          </note>
          <note>
            Herr talman! Jag tackar Kjell-Arne Ottosson för frågan. Beslutet
            om jakttider är ett väldigt stort beslut. Det innefattar väldigt
            många olika arter och jakttider som hanteras i ett samlat grepp.
            Det är första gången på 20 år som man tar ett samlat grepp och
            analyserar helheten på det sätt som man nu har gjort. Det absolut
            viktigaste har varit att säkerställa att vi hanterar olika intressen
            i en balanserad helhet.
          </note>
          <note>
            Kjell-Arne Ottosson har alldeles rätt i att beslutet specifikt
            gällande ripa har väckt mycket uppmärksamhet och en hel del kritik,
            särskilt från vissa intresseorganisationer och vissa delar av
            landet. Jag kan bara konstatera att det man har försökt göra är
            att ta ett balanserat beslut med hänsyn till både jaktintresset
            och ripornas biologiska förutsättningar.
          </note>
          <note>
            Anf. 47 KJELL-ARNE OTTOSSON (KD):
          </note>
          <note>
            Herr talman! Jag tackar Jennie Nilsson för svaret, även om jag
            inte heller denna gång fick svar på vilka konkreta skäl som ligger
            bakom.
          </note>
          <note>
            Jag har noterat att man ofta stöder sig på sin expertmyndighet,
            Naturvårdsverket, i andra frågor, inte minst den för Värmland
            så viktiga frågan om vargen. Men här stöder man sig inte på sin
            expertmyndighet, utan man frångår det som expertmyndigheten säger.
            Därför vill jag fråga statsrådet om statsrådet är beredd att göra
            en pudel och säga: Det här blev fel – vi gör om och gör rätt.
          </note>
          <note>
            Anf. 48 Statsrådet JENNIE NILSSON (S):
          </note>
          <note>
            Herr talman! Jag kan konstatera att det här beslutet är omfattande
            och har föregåtts av ett gediget arbete och dialog. Det har varit
            remitterat två gånger. Jag tror att Kjell-Arne Ottosson håller
            med om att man också tittar på vad remissinstanser säger. Här
            har det funnits många synpunkter. Jaktintresset har överlag vägts
            in väl. Men jag hoppas givetvis på en fortsatt god dialog. Jag
            lyssnar självklart in den kritik och de synpunkter som nu framförs.
            Vi får återkomma i frågan om det finns skäl till det.
          </note>
          <note>
            Förbud mot kusinäktenskap
          </note>
          <note>
            Anf. 49 ROBERT HANNAH (L):
          </note>
          <note>
            Herr talman! Min farbror ska inte också vara min svärfar. Det
            är en ganska enkel regel. Men kusinäktenskap finns, och de möjliggör
            och upprätthåller släktkollektivets makt och kontroll över individen.
            Barn lovas bort tidigt och tvingas in i arrangerade äktenskap.
          </note>
          <note>
            Norge har infört ett förbud mot kusinäktenskap, och i flera andra
            länder bedrivs stora och viktiga upplysningskampanjer om de medicinska
            risker ­ na när två kusiner skaffar barn med varandra. Liberalernas
            partistyrelse vill ha en utredning om att förbjuda kusinäktenskap.
            Jag tycker att det är rätt och rimligt. Ett förbud mot kusinäktenskap
            är en av väldigt många åtgärder som fortfarande behövs i arbetet
            mot hedersrelaterat våld och för ­ tryck. Därutöver måste också
            myndigheter få i uppdrag att genomföra en upplysningskampanj om
            riskerna med att ingå kusinäktenskap.
          </note>
          <note>
            Jag har en fråga till jämställdhetsministern: Är jämställdhetsministern
            beredd att tillsätta en utredning om förbud mot kusinäktenskap,
            och hur tänker jämställdhetsministern kring att utveckla samhällsinformationen
            om riskerna med kusinäktenskap?
          </note>
          <note>
            Anf. 50 Statsrådet MÄRTA STENEVI (MP):
          </note>
          <note>
            Herr talman! De frågor som ledamoten lyfter fram vad gäller hedersrelaterat
            våld och förtryck och tvångsäktenskap är otroligt viktiga. Det
            faktum att många unga kvinnor och flickor i Sverige i dag tvingas
            in i äktenskap både i andra länder och inte minst här hemma är
            oacceptabelt och något som vi med alla samhällets verktyg måste
            komma åt.
          </note>
          <note>
            Man ska gifta sig av egen fri vilja och därför att man väljer
            att göra det och inte av några som helst andra skäl. Det gäller
            oavsett om den person man tvingas gifta sig med är en släkting
            eller inte. Vad gäller specifikt att förbjuda kusinäktenskap oavsett
            om de är frivilliga eller påtvingade är det en fråga som jag får
            återkomma till och som jag inte har tagit ställning till i dagsläget.
          </note>
          <note>
            Jag vill understryka att oavsett vem man förväntas gifta sig
            med ska äktenskap enbart ingås av frivillighet och aldrig utifrån
            tvång.
          </note>
          <note>
            Anf. 51 ROBERT HANNAH (L):
          </note>
          <note>
            Herr talman! Det är bra att jämställdhetsministern ändå inte
            sätter ned foten och säger nej. Vi vet faktiskt inte hur det ser
            ut i Sverige. I andra länder som har haft upplysningskampanjer
            och där man studerat grupperna ser man , till exempel i Danmark
            , att antalet kusinäktenskap i vissa grupper har minskat medan
            de närmast har ökat i Storbritannien.
          </note>
          <note>
            Vad vi vet i Sverige är att det är 0,1 promille av äktenskapen
            som ingås av personer med svensk bakgrund som är kusinäktenskap.
            Vi vet att till exempel 30 procent av äktenskapen i Syrien är
            kusinäktenskap. Men vi har ingen aning om hur det är i Sverige,
            och det kan vara värt att ta reda på det.
          </note>
          <note>
            Anf. 52 Statsrådet MÄRTA STENEVI (MP):
          </note>
          <note>
            Herr talman! Jag vill återigen understryka att det är oerhört
            centralt i detta att vi aldrig någonsin vacklar i frågan om det
            hedersrelaterade våldet och förtrycket och hur vi måste agera
            mot tvångsäktenskap. Detta gäller alldeles oavsett vem det är
            man tvingas in i äktenskap med.
          </note>
          <note>
            När det specifikt gäller frågan om kusinäktenskap, frivilliga
            eller icke frivilliga sådana, ber jag att få återkomma.
          </note>
          <note>
            Folkrörelsernas roll i krisberedskapen
          </note>
          <note>
            Anf. 53 DANIEL FÄRM (S):
          </note>
          <note>
            Herr talman! Pandemin har tydligt visat på folkrörelsernas betydelse
            i en kris. Fackförbund, pensionärsorganisationer, funktionshindersrörelsen
            och patientföreningar har alla varit en stark röst för dem som
            har drabbats men också en konstruktiv part i krishanteringen.
          </note>
          <note>
            Jag vet att den civila krisberedskapen är inrikesministerns ansvarsområde.
            Men nästa kris kan mycket väl ha militära förtecken eller vara
            i gråzonen. Jag vill därför fråga försvarsministern hur regeringen
            ytterligare kan stärka också de icke-militära folkrörelsernas
            roll i kommande kriser oavsett om de är militära eller ej.
          </note>
          <note>
            Anf. 54 Försvarsminister PETER HULTQVIST (S):
          </note>
          <note>
            Herr talman! Tack för frågan!
          </note>
          <note>
            Det finns en civil beredskapsdimension som är ett stöd för det
            militära försvaret. Här handlar det om att sjukvårdsorganisation
            och infrastruktur måste kunna fungera och att alla möjliga organisationer
            som bär upp samhället i en räddningssituation kan fungera.
          </note>
          <note>
            Det pågår i dag ett utvecklingsarbete där det civila försvaret
            övar alltmer ihop med det militära försvaret. Vi har sett i samband
            med exempelvis skogsbränderna hur Försvarsmakten genom bland annat
            hemvärnet, räddningstjänst och olika folkrörelser och civila organisationer
            har kunnat samverka.
          </note>
          <note>
            Det är klart att det är erfarenheter som bidrar till en högre
            samlad civil och militär förmåga. Det civila försvaret och det
            militära försvaret hänger ihop.
          </note>
          <note>
            Anf. 55 DANIEL FÄRM (S):
          </note>
          <note>
            Herr talman! Tack, försvarsministern, för svaret!
          </note>
          <note>
            Folkrörelser är folkrörelser. De är ingenting som staten ska
            styra. Men om vi hämtar inspiration från den svenska modellen
            för arbetsmarknaden kan vi se att de t finns sätt att organisera
            ansvarsfördelningen mellan det offentliga och medlemsstyrda ideella
            organisationer. Det är alltid folk ­ rörelsernas medlemmar som
            drabbas av en kris. Frågan är: Hur kan man ytterligare etablera
            en svensk modell också inom krisberedskapen?
          </note>
          <note>
            Anf. 56 Försvarsminister PETER HULTQVIST (S):
          </note>
          <note>
            Herr talman! Det nya totalförsvaret kommer att växa fram stegvis.
            Det som har blivit väldigt tydligt i samband med både skogsbränder
            och pandemi är hur de samlade resurserna i praktiskt utövande
            gemensamt leder till att vi får en högre förmåga både civilt och
            militärt. Det pekas där ut att folkrörelserna genom ideellt engagemang
            får en allt större roll. Jag tycker att verkligheten är ett bra
            argument för varför man ska engagera sig i den här typen av folkrörelser.
          </note>
          <note>
            Rennäringen och skyddet av skog
          </note>
          <note>
            Anf. 57 CAMILLA HANSÉN (MP):
          </note>
          <note>
            Herr talman! Vi är många som älskar skogen för friluftsliv, bärplockning
            och motion. Den är viktig för oss på så många olika sätt. Men
            det är den inte bara för oss utan också för alla som lever i skogen
            och av skogen.
          </note>
          <note>
            Om vi använder skogen klokt binder den massor av kol och kan
            hjälpa oss att nå klimatmålen. Tyvärr är utvecklingen för klimatmålet
            Levande skogar negativt, enligt Naturvårdsverkets senaste rapport
            från i år.
          </note>
          <note>
            De sista urskogarna och naturskogarna behöver skyddas, och den
            skog som brukas behöver brukas på ett hållbart sätt. Det är också
            något som är viktigt för rennäringen.
          </note>
          <note>
            Min fråga till statsrådet Jennie Nilsson är vad hon anser behöver
            hända för att de som lever av rennäringen ska känna sig trygga
            med att de kan fortsätta att utveckla sin näring på ett hållbart
            och långsiktigt sätt.
          </note>
          <note>
            Det handlar om att med kraft hejda klimatförändringarna och att
            det ska finnas marker för renarna att leva på.
          </note>
          <note>
            Anf. 58 Statsrådet JENNIE NILSSON (S):
          </note>
          <note>
            Herr talman! Tack, Camilla Hansén, för frågan!
          </note>
          <note>
            Skogen är något som rymmer väldigt många värden, precis som Camilla
            Hansén säger. Vi älskar den alla, men ibland på olika sätt. Det
            är väl en av utmaningarna i den skogliga debatten som från och
            till är alltför polariserad.
          </note>
          <note>
            Vi försöker dock nu att ta ett samlat grepp om de skogliga frågorna.
            Vi försöker att säkerställa att vi får en bra balans mellan alla
            de olika värden som måste hanteras inom ramen för skogspolitiken.
          </note>
          <note>
            Det handlar givetvis om att vi ska skydda värdefull natur och
            ha fungerande ekosystem och ekosystembalans. Men det handlar också
            om att vi brukar skogen. Vi kan på så sätt ta till vara det värde
            som finns och förädla varor som innebär att vi kan ersätta exempelvis
            fossilbaserade varor.
          </note>
          <note>
            Det är väldigt många olika frågor som behöver rymmas. Vi håller
            just nu på att ta ett stort samlat grepp om de frågorna. Jag tror
            att det är väldigt viktigt och rätt.
          </note>
          <note>
            Anf. 59 CAMILLA HANSÉN (MP):
          </note>
          <note>
            Herr talman! Tack, statsrådet, för svaret!
          </note>
          <note>
            Ett mer variationsrikt skogsbruk som bidrar till klimatomställningen
            och värnar biologisk mångfald behöver vara lönsamt för skogsbrukaren
            samtidigt som det behöver fungera för friluftsliv, och där har
            vi allemansrätten att tacka för så mycket.
          </note>
          <note>
            Det behöver fungera för rennäring och naturturism, som också
            ger mervärde. Hur kan skogsbruket bli ett mångbruk som stärker
            rennäringen? Min tidigare fråga kvarstår: Värnar skogsbruket allemansrätten,
            ger det de råvaror vi behöver och hejdar det klimatförändringarna?
          </note>
          <note>
            Anf. 60 Statsrådet JENNIE NILSSON (S):
          </note>
          <note>
            Herr talman! Jag tror att det är helt centralt att vi har en
            konstruktiv debatt om hur vi utvecklar alla värdena och givetvis
            också hur vi brukar vår skog. För mig är det självklart att vi
            ska bruka den, och vi ska också bruka den hållbart.
          </note>
          <note>
            Här finns potential att utveckla brukningsmetoder. Det är en
            av de delarna som jag hade önskat att debatten hade handlat mycket
            mer om. Det är inte en debatt om huruvida ett träd är värdefullast
            om det står eller om det inte står. Vi behöver titta på hela värdekedjan
            och alla intressen som finns.
          </note>
          <note>
            Grov kvinnofridskränkning och rätten till målsägandebiträde
          </note>
          <note>
            Anf. 61 ELLEN JUNTTI (M):
          </note>
          <note>
            Herr talman! Den som utsatts för grov kvinnofridskränkning eller
            sexualbrott har rätt till målsägandebiträde. Regeringen ändrade
            reglerna 2018, vilket innebar att man inte automatiskt får ha
            kvar målsägandebiträdet i hovrätten.
          </note>
          <note>
            Från flera olika håll har det framkommit att många har blivit
            nekade målsägandebiträde i hovrättsprocessen. En stor nackdel
            gäller behovet av att få information av hovrätten. Det kan till
            exempel handla om att hovrätten släpper den åtalade från häktet.
          </note>
          <note>
            När det inte finns målsägandebiträde är det ingen som ansvarar
            för den informationen. Risken är stor att brottsoffret utsätts
            för n ya våldsbrott när gärningsmannen helt plötsligt står bakom
            dörren.
          </note>
          <note>
            Vi moderater har motionerat om en utvärdering. Regeringspartierna
            reserverade sig förra veckan med motiveringen att de utgår från
            att regering ­ en noga följer frågan och vid behov vidtar åtgärder
            som behövs. Tydligen har regeringen missat alla varningsklockor.
          </note>
          <note>
            Min fråga till jämställdhetsminister Stenevi är: Varför vill
            ni inte ens utvärdera detta?
          </note>
          <note>
            Anf. 62 Statsrådet MÄRTA STENEVI (MP):
          </note>
          <note>
            Herr talman! Det skulle jag nog vilja säga att vi vill. Men i
            gängse ordning hanteras motionerna av riksdagen, och regeringen
            arbetar med den här frågan och med många andra frågor inom samma
            område.
          </note>
          <note>
            Vi hoppas att inom mycket kort tid kunna komma tillbaka med det
            utlovade åtgärdsprogrammet mot mäns våld mot kvinnor. I det tar
            vi ett brett grepp och tittar på vilka åtgärder som behöver vidtas
            för att stävja mäns våld mot kvinnor. Då handlar det om både det
            förebyggande, det förhindrande och det straffrättsliga arbetet.
          </note>
          <note>
            Det här är en av de frågor som jag är övertygad om att vi kommer
            att titta på och utvärdera, även om det i första hand ligger under
            andra statsråds portföljer än just min.
          </note>
          <note>
            Anf. 63 ELLEN JUNTTI (M):
          </note>
          <note>
            Herr talman! Tack för svaret! Det låter lovande. Men kan då jämställdhetsminister
            Stenevi lova – någorlunda i alla fall – att kvinnor som har utsatts
            för grov brottslighet kommer att få målsägandebiträde med sig
            i hovrättsprocessen, vilket de alltså inte får nu?
          </note>
          <note>
            Det här har både åklagare, målsägandebiträden och brottsoffer
            själva tagit upp under ganska lång tid. Brottsoffren står där
            mer eller mindre ensamma och får inte den information de behöver.
          </note>
          <note>
            Anf. 64 Statsrådet MÄRTA STENEVI (MP):
          </note>
          <note>
            Herr talman! Jag uppskattar verkligen engagemanget i frågan.
            Det är en oerhört viktig fråga att man får den hjälp och det stöd
            som krävs i de här svåra situationerna. Däremot kan jag inte lova
            detta, för det här ligger på andra departement än mitt. Jag måste
            därför be att få återkomma med detaljer i frågan, för jag har
            inte kunskap om det i dag.
          </note>
          <note>
            Men det är en viktig fråga, och vi kommer snart att återrapportera
            om det stora åtgärdsprogrammet. Det här är en dimension som vi
            har tittat på.
          </note>
          <note>
            Anslagen till försvarets övningsverksamhet
          </note>
          <note>
            Anf. 65 SVEN-OLOF SÄLLSTRÖM (SD):
          </note>
          <note>
            Herr talman! Jag har en fråga till försvarsminister Peter Hultqvist.
          </note>
          <note>
            Med anledning av pandemin har inte Försvarsmakten kunnat öva
            och utbilda i den omfattning som var planerad. Därför stod man
            redan i fjol med anslag över som man inte hade använt under innevarande
            år, och det kommer rimligtvis att vara på samma sätt i år.
          </note>
          <note>
            Min fråga är: Hur kommer försvarsministern att arbeta för att
            Försvarsmakten kommande budgetperioder för kommande budgetår kan
            få ökade anslag för att återuppta och återuppbygga den övningsverksamhet
            som inte kunde genomföras? I detta viktiga uppbyggnadsskede får
            inte Försvarsmakten tappa fart i den uppbyggnad av det svenska
            försvaret som vi alla har röstat ja till i den här kammaren.
          </note>
          <note>
            Anf. 66 Försvarsminister PETER HULTQVIST (S):
          </note>
          <note>
            Herr talman! Tack för frågan! Jag har redan fört diskussioner
            med Försvarsmakten om just hur övningsverksamheten har varit under
            den pandemi som vi har drabbats av.
          </note>
          <note>
            När pandemin tonar ut ska också övningsverksamheten tona upp.
            Vissa större övningar har tyvärr fått ställas in, men jag är i
            alla fall glad åt att Sydfront med 3 500 deltagare kunde genomföras.
            Den genomfördes i ett brigadformat, men man prövade också divisionsnivån
            i sammanhanget.
          </note>
          <note>
            Det är en viktig säkerhetspolitisk signal att vi klarar att genomföra
            en sådan här stor övning med pandemin och med coronahänsyn. Det
            är väldigt viktigt både gentemot svenska folket och gentemot omvärlden.
            Vi har naturligtvis ambitionen att tona upp verksamheten rejält
            när pandemin är över.
          </note>
          <note>
            Anf. 67 SVEN-OLOF SÄLLSTRÖM (SD):
          </note>
          <note>
            Herr talman! Tack för svaret, ministern! Vi i Sverigedemokraterna
            föreslog en treårsbudget för Försvarsmakten, helt enkelt för att
            man ska kun ­ na flytta medel mellan åren i till exempel en sådan
            här situation. Vi har kollat med riksdagens utredningstjänst,
            och detta bryter inte mot det finanspolitiska ramverket.
          </note>
          <note>
            Tycker inte regeringen och försvarsministern att det vore en
            bra ordning att göra så i framtiden? Det kan ju finnas fler tillfällen,
            speciellt nu i uppbyggnadsskedet, där Försvarsmakten måste kunna
            disponera de medel man har fått sig tilldelade.
          </note>
          <note>
            Anf. 68 Försvarsminister PETER HULTQVIST (S):
          </note>
          <note>
            Herr talman! Jag tänker inte gå in i de budgettekniska delarna
            av diskussionen. Däremot kan jag mycket tydligt ge beskedet att
            när pandemin tonar ut ska övningsverksamheten tona upp. Det gäller
            både den nationella och den internationella.
          </note>
          <note>
            Jag kan berätta för kammaren att vi nu planerar att delta i en
            stor övning i Rovajärvi i Finland med 300 svenska soldater inom
            en icke alltför avlägsen framtid.
          </note>
          <note>
            Brukandet av jordbruksmark
          </note>
          <note>
            Anf. 69 MAGNUS EK (C):
          </note>
          <note>
            Herr talman! Min fråga riktar sig till statsrådet Jennie Nilsson.
          </note>
          <note>
            För 50 år sedan, herr talman, hade Sverige ungefär 3 miljoner
            hektar brukad jordbruksmark. I nuläget har vi tappat en halv miljon
            av dessa hektar. Var sjätte hektar brukad mark har tagits ur bruk
            på 50 år.
          </note>
          <note>
            Det här har sina orsaker, och en del av dem är ganska positiva,
            till exempel en ökad rationalisering av jordbruket. Andra är mindre
            positiva. Det handlar om byggande på åkermark, sviktande lönsamhet
            och att man ibland har varit ålagd att plantera igen.
          </note>
          <note>
            Nu har jag noterat att ett av de förslag som Skogsutredningen
            verkar luta åt handlar om att bryta upp de här gamla granåkrarna
            och återkonvertera dem till jordbruksmark. Men det är ganska tunt
            med förslag om hur vi får till det här.
          </note>
          <note>
            Detta är negativt både för att vi tar det som hade kunnat vara
            produktiv mark ur bruk och för att det är ett miljöproblem i och
            med att värdefulla livsmiljöer har försvunnit för en lång rad
            hotade arter.
          </note>
          <note>
            Min fråga till statsrådet är därför: Vad ser statsrådet att regeringen
            kan göra för att gynna fler lantbrukare som tar marker åter i
            bruk eller åtminst ­ one ser till att vi inte tappar mer jordbruksmark?
          </note>
          <note>
            Anf. 70 Statsrådet JENNIE NILSSON (S):
          </note>
          <note>
            Herr talman! Tack för frågan, Magnus Ek! Att vi säkerställer
            att vi har en god livsmedelsproduktion och goda förutsättningar
            för det är givetvis viktigt. Det har inte minst pandemin visat,
            kopplat till att medvetenheten kring hur viktigt det är med livsmedel
            har blivit tydligare och större, skulle jag vilja säga, hos både
            politiker och allmänhet.
          </note>
          <note>
            Vi antog förra mandatperioden en livsmedelsstrategi. Den var
            historisk på så sätt att vi aldrig har haft någon tidigare. Den
            är tydlig med att vi ska säkerställa att vi framför allt jobbar
            med lönsamhetsfrågorna men också med kompetensförsörjning, regelförenkling
            och andra förutsättningar som möjliggör att man både kan och vill
            vara lantbrukare.
          </note>
          <note>
            Utöver detta håller vi just nu på att förhandla CAP, alltså den
            gemensamma jordbrukspolitiken inom ramen för EU. En del av de
            här frågorna, särskilt relaterat till den frågeställning som Magnus
            Ek tar upp nu, är svåra och komplexa utifrån ett svenskt perspektiv.
            Vi behöver ha stor bevakning på dem. Trepartssamtalen pågår just
            nu.
          </note>
          <note>
            Anf. 71 MAGNUS EK (C):
          </note>
          <note>
            Herr talman! Det är verkligen glädjande att Sverige har en livsmedelsstrategi.
          </note>
          <note>
            Det vi ofta får höra är något jag är säker på att också statsrådet
            har upplevt: ett ifrågasättande av om den faktiskt genomsyrar
            den övriga politiken. Är livsmedelsstrategin faktiskt någonting
            vi vill uppnå? Kommer den att genomsyra hur vi från politikens
            håll ser till exempel på att bygga på åkermark? Kommer vi faktiskt
            att ha en inriktning på ökande produktivitet i nästa CAP-period?
            Och inte minst: Kommer vi att få se stärkta förutsättningar för
            nästa generation som ska, eller åtminstone vill, ta över och bruka
            vidare?
          </note>
          <note>
            Anf. 72 Statsrådet JENNIE NILSSON (S):
          </note>
          <note>
            Herr talman! Jag tror att det är väldigt viktigt att man är tydlig
            med att en strategi givetvis är långsiktig. Man vänder inte utvecklingen
            över en natt. Däremot behöver man vara konsekvent och uthållig
            i det man gör.
          </note>
          <note>
            Jag kan konstatera att vi glädjande nog ser ett trendbrott när
            det gäller mycket av det vi producerar i Sverige. Man har både
            ökad lönsamhet, ökad export och ökad produktivitet, exempelvis
            ökad mjölkinvägning för första gången på väldigt länge i de senaste
            prognoserna.
          </note>
          <note>
            Men vi behöver hålla i och vara konstruktiva på den här vägen.
          </note>
          <note>
            HaV:s förslag om överlåtbara fiskerättigheter
          </note>
          <note>
            Anf. 73 ROLAND UTBULT (KD):
          </note>
          <note>
            Herr talman! Min fråga går till landsbygdsministern.
          </note>
          <note>
            Havs- och vattenmyndigheten, också kallad HaV, redovisade i slutet
            av augusti 2020 sitt regeringsuppdrag Utvärdering av system med
            individuella fiskem öjligheter (2020) . Myndigheten föreslog införande
            av ett system med överlåtbara fiskerättigheter i det demersala
            fisket, alltså fiske på havets botten. HaV:s förslag stöds av
            mer än 90 procent av det svenska demersala fisket.
          </note>
          <note>
            När kommer regeringen att tilldela HaV en uppgift att ta fram
            ett detaljerat förslag på en sådan ordning som myndigheten alltså
            redan förordat och som fiskenäringen vill se?
          </note>
          <note>
            Anf. 74 Statsrådet JENNIE NILSSON (S):
          </note>
          <note>
            Herr talman! Tack för frågan, Roland Utbult! Fiskefrågorna är
            stora och viktiga, och fisket är en näring som har varit hårt
            drabbad både av miljösituationen i haven och av covidsituationen
            och restriktioner. Det finns stor anledning att ta samlade grepp
            kring fiskefrågorna.
          </note>
          <note>
            När det gäller just den utredning om individuella fiskerättigheter
            för det demersala fisket som frågeställaren hänvisar till är detta
            en fråga som bereds i Regeringskansliet. Jag ber att få återkomma
            i den.
          </note>
          <note>
            Anf. 75 ROLAND UTBULT (KD):
          </note>
          <note>
            Herr talman! Vidare när det gäller fisket ser vi nu en mängd
            vindkraftföretag som vill bygga marina vindkraftsparker mer eller
            mindre överallt i havet. I exempelvis Kattegatt förefaller det
            som att alla områden är paxade. Hur och var ska marin livsmedelsproduktion
            i form av fiske, som ju är en basnäring, kunna ske i framtiden?
          </note>
          <note>
            Anf. 76 Statsrådet JENNIE NILSSON (S):
          </note>
          <note>
            Herr talman! Nu ligger inte vindkraftverk i min portfölj, men
            självklart behöver vi säkerställa att allt vi gör och alla politikområden
            hänger ihop. Jag tror i och för sig att andra frågor är viktigare
            och högre prioriterade, inte minst att vi säkerställer att vi
            får en bra politik som säkrar de långsiktiga bestånden och där
            vi utvecklar näringen. Diversifieringen som gör att man kan få
            lönsamhet i sin bransch är viktigare.
          </note>
          <note>
            Fusket med pandemistöd
          </note>
          <note>
            Anf. 77 INGELA NYLUND WATZ (S):
          </note>
          <note>
            Herr talman! Min fråga går till statsrådet Baylan.
          </note>
          <note>
            Sedan pandemin startade är det väldigt många företag som har
            påverkats allvarligt av både vikande intäkter och kraftigt minskad
            efterfrågan. Det är väl känt. Tack vare alla omfattande stödåtgärder
            på hundratals miljarder kronor som regeringen har levererat har
            dock en hel del kunnat räddas. Vi har kunnat ha en hyfsad takt
            i ekonomin i Sverige ändå, jämfört med omvärlden.
          </note>
          <note>
            Men det är som sagt väldigt mycket pengar. Jag blev väldigt bekymrad
            när jag lyssnade på Ekot för någon vecka sedan och man rapporterade
            att det nu startats ungefär hundra brottsutredningar på grund
            av att man misstänker fusk med de ekonomiska stöden. Dessutom
            har flera åtal väckts.
          </note>
          <note>
            Min fråga är helt enkelt: Hur ser statsrådet på det faktum att
            det fuskas med detta, och vad tänker regeringen göra för att komma
            till rätta med fusket?
          </note>
          <note>
            Anf. 78 Näringsminister IBRAHIM BAYLAN (S):
          </note>
          <note>
            Herr talman! Tack, Ingela Nylund Watz, för en väldigt viktig
            fråga!
          </note>
          <note>
            När man använder så stora resurser – vi pratar om hundratals
            miljarder – för att mildra effekterna för jobb och företagande
            i vårt land är det viktigt att man också ser till att så långt
            det är möjligt ha både kontroll och uppföljning. Det är också
            precis det vi har gjort.
          </note>
          <note>
            Vi har i den här kammaren, herr talman, fått kritik från delar
            av oppositionen för att det ibland har tagit tid. Tid har det
            tagit just när man inte har haft kompletta handlingar. Då är det
            upp till de myndigheter som ska hantera så här stora delar av
            skattebetalarnas pengar att se till att göra det ordentligt, och
            då tar det ibland lång tid om handlingen inte är komplett eller
            om myndigheten märker att det man har uppgett till den myndigheten
            inte stämmer överens med det man har uppgett till exempelvis Skattemyndigheten.
          </note>
          <note>
            Samma rapport visar att vi tack vare regelverket ändå har kunnat
            hålla borta det värsta av den organiserade brottsligheten, i alla
            fall vad vi kan se än så länge. Vi kommer att fortsätta att både
            stödja och kontrollera för att se till att fusket blir så minimalt
            som möjligt.
          </note>
          <note>
            Anf. 79 INGELA NYLUND WATZ (S):
          </note>
          <note>
            Herr talman! Tack för svaret, ministern!
          </note>
          <note>
            Det finns fortfarande de som hävdar att vi borde betala ut stöden
            mycket snabbare och göra kontroller i efterhand i stället. Därför
            tycker jag att det är viktigt att få svar av statsrådet om hur
            regeringen ser på Stefan Strömbergs utredning om riskerna med
            så kallad coronabrottslighet i alla de stödformer som vi har fått
            på plats. Han menar att det finns en uppenbar risk att vi aldrig
            skulle få tillbaka pengarna om vi inte kontrollerade på förhand.
          </note>
          <note>
            Anf. 80 Näringsminister IBRAHIM BAYLAN (S):
          </note>
          <note>
            Herr talman! Jag tror att han har helt rätt. Det var också mot
            den bakgrunden vi gjorde förändringar i regelverket. I början
            var det väldigt viktigt att snabbt få åtgärder på plats så att
            vi inte i onödan tappade både friska företag och arbetstillfällen.
            Sedermera har vi skruvat i regelverket just för att öka kontrollerna.
          </note>
          <note>
            Mot den bakgrunden, herr talman, tror jag att det vore ett misstag
            om en majoritet i riksdagen beslutade att man först ska betala
            ut pengarna per automatik efter fyra veckor och sedan försöka
            få tillbaka dem från den organiserade brottsligheten. Jag tror
            att vi inte skulle se skymten av de pengarna.
          </note>
          <note>
            Kommunala lantmäterimyndigheter
          </note>
          <note>
            Anf. 81 CARL-OSKAR BOHLIN (M):
          </note>
          <note>
            Herr talman! Huspriserna i Sverige skenar. Det är många som vill
            flytta till villa i pandemins fotspår. Regeringen gör dock ingenting
            för att öka tillgången på byggbar mark och upprätthåller därmed
            den fiktiva bristen.
          </note>
          <note>
            För den som ändå har turen att få tag på en bit mark uppstår
            ofta nästa problem, nämligen att det tar i snitt ett år att få
            en lantmäteriförrättning.
          </note>
          <note>
            I dag har kommuner en laglig rätt att ansöka om att bilda egna
            lantmäterimyndigheter för att kunna snabba på processen. Trots
            att det alltså tar i genomsnitt ett år att få hjälp av den statliga
            lantmäterimyndigheten säger regeringen nästan alltid nej till
            kommuner som vill bilda egna.
          </note>
          <note>
            Varför säger regeringen konsekvent nej till bildandet av kommunala
            lantmäterimyndigheter?
          </note>
          <note>
            Anf. 82 Statsrådet MÄRTA STENEVI (MP):
          </note>
          <note>
            Herr talman! Frågan om Lantmäteriet och Lantmäteriets handläggningstider
            är en viktig fråga som engagerar många och som jag har debatterat
            mycket i den här kammaren. Det är oerhört viktigt att Lantmäteriet
            fortsätter arbeta med sina handläggningstider. Man har nu en positiv
            utveckling inom fem av sju områden, och vi ser hur man betar av
            ärenden som har legat länge. Därmed kommer man förhoppningsvis
            snart att kunna vara ännu snabbare i sin handläggning.
          </note>
          <note>
            När det gäller kommunernas ansökningar finns det ingen konsekvent
            linje som säger att vi säger nej till dem. Däremot finns det krav,
            eftersom det är väldigt viktigt att denna hantering är rättssäker
            för den som behöver hjälp från lantmäterierna, på en viss grundbemanning
            och en viss storlek på den kommunala lantmäterimyndigheten. När
            en kommun inte bedöms uppfylla de kraven har den fått avslag.
            Vi hade ett aktuellt ärende nyligen, som jag gissar att ledamoten
            syftar på.
          </note>
          <note>
            Anf. 83 CARL-OSKAR BOHLIN (M):
          </note>
          <note>
            Herr talman! Nej, jag syftar på den rapport som Statskontoret
            tog fram 2017, där man uttryckligen säger att man antar att detta
            beror på att regeringen tycker att behovet i dag är tillgodosett
            av de lantmäterimyndigheter som finns. Då är frågan: Är regeringen
            nöjd med att det tar ett år att få en lantmäteriförrättning i
            dag? Eller varför säger man annars nej?
          </note>
          <note>
            Anf. 84 Statsrådet MÄRTA STENEVI (MP):
          </note>
          <note>
            Herr talman! Då kan jag lugna ledamoten med att regeringen inte
            är nöjd med de långa handläggningstiderna men däremot med den
            positiva utveckling som sker hos Lantmäteriet, där man successivt
            har arbetat med att korta handläggningstiderna.
          </note>
          <note>
            Jag kan också lugna ledamoten med att det inte finns någon som
            helst konsekvent linje där vi skulle säga nej för sakens skull.
            Däremot finns det ett lagkrav på att man ska ha tillräcklig kompetens
            i den kommunala lantmäterimyndigheten, och när inte de kraven
            uppfyllts har vi avslagit de här ansökningarna. Svårare än så
            är det inte.
          </note>
          <note>
            Effekterna av nya regler för bensinstationer
          </note>
          <note>
            Anf. 85 ERIC PALMQVIST (SD):
          </note>
          <note>
            Herr talman! Den 1 juli nästa år träder nya regler för bensinstationer
            i kraft, regler som innebär att mackarnas rörledningar måste säkras
            mot rost och fukt. Dessa regler tvingar landets mackägare till
            mycket kostsamma investeringar, detta samtidigt som många mackägare
            i dag beskriver bränsleförsäljningen som en samhällsservice som
            det knappt går att tjäna pengar på. Enligt Svensk Bensinhandel
            riskerar följden att bli att uppemot 500 bensinmackar läggs ned,
            främst i Sveriges landsbygder där macken inte sällan också fungerar
            som livsmedelsbutik, postutlämning och apoteksombud.
          </note>
          <note>
            Min fråga till landsbygdsminister Jennie Nilsson lyder därför:
            Avser man från regeringens sida att vidta åtgärder för att de
            nya reglerna inte ska tvinga befintliga bensinmackar till nedläggning,
            med de negativa konsekvenser detta skulle medföra för människor
            och företag i Sveriges landsbygder?
          </note>
          <note>
            Anf. 86 Statsrådet JENNIE NILSSON (S):
          </note>
          <note>
            Herr talman! Tack för frågan, Eric Palmqvist!
          </note>
          <note>
            Jag delar bilden att det är väldigt viktigt att man har tillgång
            till all sorts service på landsbygden, också kommersiell service.
            Därför har regeringen också satsat på ett lanthandlarstöd som
            har inneburit att vi faktiskt har vänt trenden att lanthandlarna
            lade ned i den omfattning de gjorde tidigare. Vi ser till och
            med en positiv ökning där det har etablerats några nya. Det är
            viktigt, inte minst utifrån att de precis som ledamoten säger
            ofta utgör navet också för annan service som post, apotek, systembolag
            och så vidare.
          </note>
          <note>
            Den fråga som jag tror specifikt ligger till grund för frågeställningen
            handlar väl om de föreskrifter som MSB tog fram för flera år sedan
            om brandfarligt avfall och explosiva varor. Jag tror inte att
            någon har någon annan åsikt än att det är viktigt att detta är
            säkert. Det jag kan säga här är väl att det är möjligt att söka
            investeringsstöd för att göra de här investeringarna. Det är ett
            stöd som finns.
          </note>
          <note>
            Anf. 87 ERIC PALMQVIST (SD):
          </note>
          <note>
            Herr talman! Att det är regler som redan finns på plats och som
            man har infört för ökad säkerhet känner vi till. Det är givetvis
            positivt att värna säkerheten. Men man måste kunna väga säkerheten
            mot de negativa konsekvenserna av beslutsfattandet.
          </note>
          <note>
            Om regeringen anser att bensinmackarna på landsbygden faktiskt
            fyller en viktig funktion och om de nya reglerna, om de inte ändras,
            kommer att ha de här negativa effekterna …
          </note>
          <note>
            (TALMANNEN: Tack!)
          </note>
          <note>
            Ja, tack! Det blev ingen fråga.
          </note>
          <note>
            Anf. 88 Statsrådet Jennie Nilsson (S):
          </note>
          <note>
            Herr talman! Jag har inte uppfattat att det finns någon politisk
            oenighet sedan tidigare kopplad till huruvida MSB:s föreskrifter
            är rätta och rimliga. Det tror jag inte att Sverigedemokraterna
            heller tycker.
          </note>
          <note>
            Däremot är det givetvis viktigt att säkerställa att företag som
            behöver göra de här investeringarna har verktyg för att söka investeringsstöd.
            Det är ett stöd som finns på plats; man får möjligen titta på
            omfattningen.
          </note>
          <note>
            Frågan är dock inte min, vill jag säga, utan den ligger på inrikesminis
            ­ ter Mikael Damberg.
          </note>
          <note>
            (TALMANNEN: Tack! Jag försöker vara lite strängare nu, för jag
            ser att tiderna drar iväg lite. Det var inte riktat mot just den
            här ledamoten.)
          </note>
          <note>
            Åtgärder för ett ökat småhusbyggande
          </note>
          <note>
            Anf. 89 LARRY SÖDER (KD):
          </note>
          <note>
            Herr talman! Sverige har ett oacceptabelt och frustrerande lågt
            småhusbyggande. Under 10 000 småhus kommer enligt prognosen att
            byggas i år. Det är den lägsta nivån på 100 år.
          </note>
          <note>
            Nivån i Sverige är sedan länge ungefär hälften av den europeiska
            nivån. Detta är anmärkningsvärt med tanke på att 70 procent av
            svenskarna enligt flera undersökningar vill bo i småhus. Faktum
            är att en större andel av befolkningen än i Sverige bor i småhus
            i nästan alla andra EU-länder, vilket är mycket märkligt eftersom
            Sverige hör till de länder som har mest mark per invånare.
          </note>
          <note>
            En bidragande orsak till att småhusbyggandet är så lågt är regeringens
            ensidiga inriktning på hyresrätter, vilket borde mana till åtgärder
            från sam ­ ma regering för att öka framtida småhusbyggnation.
          </note>
          <note>
            Vi kristdemokrater har på olika sätt lagt fram förslag för att
            öka småhusbyggnationen, förslag som regeringen gärna får kopiera
            och använda sig av.
          </note>
          <note>
            Min fråga till ministern är vilka åtgärder ministern tänker vidta
            för att öka och underlätta småhusbyggnationen i Sverige.
          </note>
          <note>
            Anf. 90 Statsrådet MÄRTA STENEVI (MP):
          </note>
          <note>
            Herr talman! Vi ser i dagsläget inget behov att med statliga
            medel stimulera just småhusbyggandet. Däremot håller vi på med
            en utredning av hur vi kan underlätta för förstagångsköpare som
            vill in i det ägda boendet, och det skulle kunna komma också småhusbyggandet
            till del.
          </note>
          <note>
            Hur vi planerar städer och hur mark anvisas till olika typer
            av byggna ­ tion är i första hand en kommunal fråga. Vi hörde
            tidigare en fråga till landsbygdsministern om andelen jordbruksmark.
            I vissa delar av Sverige är det ju en väldigt angelägen fråga
            att bevara åkermarken. Då är det inte alltid lämpligt att planlägga
            för just småhus i kommunerna, utan det kan finnas anledning att
            hitta mer markeffektiv bebyggelse. Men det här är en kommunal
            fråga i första hand.
          </note>
          <note>
            När det gäller stimulanser för själva byggandet ser jag i dagsläget
            inget behov att gå in med statliga subventioner för småhusbyggandet.
            Däremot tittar vi på tröskeleffekter för förstagångsköpare.
          </note>
          <note>
            Anf. 91 LARRY SÖDER (KD):
          </note>
          <note>
            Herr talman! Vi kan ju konstatera att kommunerna inte klarar
            av att planera tillräckligt med småhus eftersom småhusbyggnationen
            ligger på under 10 000. Då måste vi hitta sätt att stimulera kommunerna
            att göra planering av småhusbyggnation.
          </note>
          <note>
            Vi kristdemokrater har till exempel föreslagit att länsstyrelsen
            ska kun ­ na gå in och tala om vilka områden som skulle kunna
            bebyggas som en hjälp för kommunerna. Vi har också föreslagit
            en planeringsbonus till kommunerna.
          </note>
          <note>
            Varför tycker inte ministern att detta är en bra idé?
          </note>
          <note>
            Anf. 92 Statsrådet MÄRTA STENEVI (MP):
          </note>
          <note>
            Herr talman! Det handlar om att jag i första hand har tilltro
            till kommunernas rådighet över sin mark. Jag tror att det är viktigt
            att det är beslut som ligger väldigt nära medborgarna, och det
            kommunala planmonopolet i Sverige är en viktig princip som jag
            tycker att vi ska värna.
          </note>
          <note>
            Småhusbyggandet ligger på en relativt stabil nivå. Dock ser man
            en coronaeffekt på byggandet. Investeringsstödet har hållit emot
            den, men det är lite av en annan fråga.
          </note>
          <note>
            EU:s jordbrukspolitik och klimatnyttan
          </note>
          <note>
            Anf. 93 MARLENE BURWICK (S):
          </note>
          <note>
            Herr talman! Jag har en fråga till statsrådet Jennie Nilsson.
          </note>
          <note>
            Det pågår just nu förhandlingar i EU om den kommande gemensamma
            jordbrukspolitiken. Målet är att nå en bred överenskommelse som
            ska forma den reformerade jordbrukspolitiken för perioden 2023–2027.
          </note>
          <note>
            Min fråga till statsrådet handlar om vikten av att jordbruket
            i EU bidrar till klimatomställningen. Jag undrar vilka möjligheter
            statsrådet ser i förhandlingarna att öka klimat- och miljönyttan
            i den kommande gemensam ­ ma jordbrukspolitiken.
          </note>
          <note>
            Anf. 94 Statsrådet JENNIE NILSSON (S):
          </note>
          <note>
            Herr talman! Det här är givetvis en viktig och angelägen fråga
            som tar upp ganska mycket tid just nu. Vi har ju förhandlat den
            gemensamma jordbrukspolitiken väldigt länge. Den är kraftigt försenad.
            En av de stora prioriteringarna just nu, om man ska vara krass,
            är att den blir färdigförhandlad under våren.
          </note>
          <note>
            Just nu pågår trepartssamtal. De svenska prioriteringarna är
            fastslagna sedan länge, och klimat och miljö är en av våra största
            prioriteringar.
          </note>
          <note>
            Vi vill se en jordbrukspolitik som bidrar till att vi ställer
            om och som har bra incitament för omställning. Då är det viktigt
            med öronmärkning av procentsatser men framför allt med en utformning
            av stöden som innebär att man använder stöden där de gör mest
            klimatnytta. Det är en av de saker som vi kommer att bevaka i
            de triloger som nu pågår.
          </note>
          <note>
            Det är planerat för rådsmöte och förhandlingar i nästa vecka.
          </note>
          <note>
            Anf. 95 MARLENE BURWICK (S):
          </note>
          <note>
            Herr talman! Det är ju oerhört bra att Sverige har en sådan aktiv
            och kraftfull roll i denna för EU så viktiga fråga.
          </note>
          <note>
            Min uppföljande fråga till statsrådet är vilka de största hindren
            är för att få igenom de tre prioriteringar vi har, framför allt
            de som rör klimat ‑ och miljönytta.
          </note>
          <note>
            Anf. 96 Statsrådet JENNIE NILSSON (S):
          </note>
          <note>
            Herr talman! Vi var ganska framgångsrika i det som blev rådets
            slutsats när det gällde alla våra prioriteringar.
          </note>
          <note>
            Vår ambition är att vara en konstruktiv part i att få till bra
            lösningar som ger riktig klimat- och miljönytta också i den kompromiss
            som ska till mellan rådet, kommissionen och parlamentet.
          </note>
          <note>
            Djurskyddet och konsumentköplagen
          </note>
          <note>
            Anf. 97 SOFIA WESTERGREN (M):
          </note>
          <note>
            Herr talman! Min fråga är till Jennie Nilsson.
          </note>
          <note>
            Hästar far illa under konsumentköplagen. Det är för att den är
            gjord för att stärka konsumentens roll när det är fråga om varor.
            Värre fungerar lagen för levande djur eftersom lagen här blir
            processdrivande.
          </note>
          <note>
            Under tiden processen pågår – och det tar ofta över ett år –
            får inte hästen adekvat veterinärvård, träning, foder eller utevistelse.
            Man kan med fog säga att hästen alltför ofta missköts, och det
            är en misskötsel som kan kosta hästen livet eller kräva lång rehabilitering.
          </note>
          <note>
            I en tidigare debatt med statsrådet gav hon svaret att Sverige
            har ett högt djurskydd och att skyddet inkluderar hästar under
            processtiden. Jag vill fråga statsrådet vad hon hade för grund
            för det och om hon känner till något fall där detta har hänt.
          </note>
          <note>
            Anf. 98 Statsrådet JENNIE NILSSON (S):
          </note>
          <note>
            Herr talman! Tack, Sofia Westergren, för frågan!
          </note>
          <note>
            Ja, Sverige har en stark djurskyddslagstiftning, sannolikt en
            av de starkaste, och den gäller i alla lägen. Det är i alla fall
            den bild jag har och den information som jag i den här frågan.
            Det innebär tyvärr inte att djur aldrig far illa, vare sig i den
            här processen eller någon annan. Ibland är det människor som inte
            bör ha djur som äger dem eller har tillgång till dem, och det
            är alltid förkastligt.
          </note>
          <note>
            Utöver en stark djurskyddslagstiftning behöver vi därför ha effektiva
            verktyg för kontroll men också sanktioner. Det senare är delar
            som vi håller på och tittar på just nu. I delen som handlar om
            sanktioner, alltså straff när man bryter mot lagen, är vi på väg
            fram med förslag till riksdagen inom kort.
          </note>
          <note>
            Anf. 99 SOFIA WESTERGREN (M):
          </note>
          <note>
            Herr talman! Efter vår debatt som jag och statsrådet hade i kammaren
            ringde jag runt hos länsstyrelsen för att fråga hur det förhåller
            sig, om någon på länsstyrelsen kände till något fall där djurskyddet
            har hjälpt hästar som far illa under processerna. Av dem jag pratade
            med kände ingen till något fall där djurskyddet trädde in.
          </note>
          <note>
            Jag vill göra ett medskick till statsrådet till det kommande
            arbetet om att det ser illa ut.
          </note>
          <note>
            Anf. 100 Statsrådet JENNIE NILSSON (S):
          </note>
          <note>
            Herr talman! Jag tar givetvis med mig medskicket. Det innebär
            dock inte att lagen inte gäller. Däremot kan det absolut finnas
            saker att göra med tillämpning, kontroll, uppföljning och sanktioner.
            Jag tar med mig medskicket.
          </note>
          <note>
            Migrationen och bostadsbristen
          </note>
          <note>
            Anf. 101 ROGER HEDLUND (SD):
          </note>
          <note>
            Herr talman! Under nuvarande regering har Sverige tagit emot
            stora volymer migranter. Den generella såväl som den akuta hemlösheten
            är nu omfattande. Här återfinns mängder av migranter som har kommit
            till Sverige, enligt Socialstyrelsens rapport.
          </note>
          <note>
            Hur tänkte regeringen när man öppnade för, och fortsätter att
            hålla öppet för, en omfattande migration till Sverige? Detta sker
            samtidigt som det står helt på det klara att det råder stor bostadsbrist
            i Sverige.
          </note>
          <note>
            Varför fortsätter regeringen, statsrådet Märta Stenevi, att skicka
            migranter direkt in i akut bostadsbrist i Sverige?
          </note>
          <note>
            Anf. 102 Statsrådet MÄRTA STENEVI (MP):
          </note>
          <note>
            Herr talman! Det stämmer att det råder en allvarlig bostadsbrist.
            Framför allt är bostadsbristen allvarlig för de barnfamiljer som
            i vissa kommuner slussas runt på vandrarhem vecka för vecka i
            stället för att få den permanenta bostad som många av oss tycker
            att de har rätt att få.
          </note>
          <note>
            Det är nu en lägre invandring till Sverige än på mycket lång
            tid, men det är däremot inte lösningen på bostadsbristen, utan
            det handlar om att vi behöver bygga mer bostäder.
          </note>
          <note>
            Som ledamoten säkert är medveten om var det en period för ett
            par decennier sedan, inte minst under den senaste alliansregeringen,
            när det byggdes otroligt få bostäder. Nu bygger vi för mer än
            den nuvarande befolkningstillväxten. På så sätt hoppas jag att
            vi snart ska komma i kapp med bostadsbyggandet i förhållande till
            befolkningstillväxten.
          </note>
          <note>
            Anf. 103 ROGER HEDLUND (SD):
          </note>
          <note>
            Herr talman! Jag tackar för statsrådets svar.
          </note>
          <note>
            Vi ser dock problemet med att regeringen fortsätter att skicka
            migranter som i dag kommer till Sverige direkt in i akut bostadsbrist.
            Det löser inte situationen för dem som kommer till Sverige, och
            det löser inte situa ­ tionen för dem som befinner sig i Sverige
            i dag eller för alla de svenskar som står i bostadskön. Alternativet
            för kommunerna har varit att ge förtur till migranter i bostadskön
            och därmed få en rad andra negativa effekter.
          </note>
          <note>
            Jag känner inte att jag fick svar på min fråga. Hur löser man
            den akuta bostadsbristen nu?
          </note>
          <note>
            Anf. 104 Statsrådet MÄRTA STENEVI (MP):
          </note>
          <note>
            Herr talman! Bland annat behöver det byggas fler bostäder, och
            det görs inte minst med hjälp av det investeringsstöd som regeringen
            har infört. Det har starkt bidragit till byggandet av hyresrätter
            med rimliga hyror.
          </note>
          <note>
            Men sedan är jag glad att få höra en sverigedemokratisk ledamot
            bekymra sig över den strukturella hemlösheten för de barn som
            man dock har aviserat att man vill dra in bostadsbidraget för.
            Bostadsbidraget är en viktig del i att kunna efterfråga en bostad
            på den bostadsmarknad som finns. Jag hoppas att ni drar tillbaka
            det dåliga förslaget och därmed gör det lättare för strukturellt
            hemlösa barnfamiljer att ta plats på bostadsmarknaden.
          </note>
          <note>
            Swedavias rapport om Bromma flygplats
          </note>
          <note>
            Anf. 105 ÅSA COENRAADS (M):
          </note>
          <note>
            Herr talman! Efter jul presenterade regeringen lite hastigt och
            lustigt på en presskonferens att Bromma flygplats ska läggas ned
            i förtid. Miljöpartiet och Socialdemokraterna presenterade nyheten
            tillsammans. Miljöpartiets statsråd meddelade att Bromma flygplats
            ska läggas ned, och det socialdemokratiska statsrådet presenterade
            därefter att man ska utreda hur detta ska gå till.
          </note>
          <note>
            Nu håller trafikutskottet på att förbereda ett utskottsinitiativ
            för att förhindra detta. Vi tror att en förtida nedläggning av
            Bromma flygplats skulle vara dålig.
          </note>
          <note>
            Dock möter vi ett problem, nämligen att man med jämna mellanrum
            hänvisar till en hemlig Swedaviarapport. Det har gjorts en konsekvensutredning,
            bland annat en utredning av kostnaderna för Bromma flygplats.
            Vi får dock inte ta del av denna hemliga rapport, vilket gör det
            svårt för oss att fatta ett bra och demokratiskt beslut, som vi
            är vana vid i riksdagen.
          </note>
          <note>
            Därför skulle jag vilja fråga Ibrahim Baylan om han kan tänka
            sig att släppa den hemliga Swedaviarapporten – för demokratins
            skull.
          </note>
          <note>
            Anf. 106 Näringsminister IBRAHIM BAYLAN (S):
          </note>
          <note>
            Herr talman! Jag förstår naturligtvis att man i opposition gärna
            vill dramatisera saker och ting. Det här beslutet är varken hastigt
            eller lustigt fattat.
          </note>
          <note>
            Bakgrunden är att när vi gick in i krisen blev det en stor kris
            för både flyget och flyginfrastrukturen. När vi fick en förfrågan
            från Swedavia om kapitaltillskott bad vi naturligtvis Swedavia
            att vända på alla stenar och se vad som behöver göras för att
            få något långsiktigt hållbart. Det är denna rapport det handlar
            om. Rapporten är i de delar som inte är affärshemligheter offentlig.
            Swedavia har faktiskt också varit i riksdagen och presenterat
            sina slutsatser.
          </note>
          <note>
            Herr talman! Jag förstår naturligtvis att man i opposition gärna
            vill kri ­ tisera och dramatisera, men jag tycker inte att man
            ska överdriva. Swed ­ avia har presenterat rapporten, och jag
            har själv vid flera tillfällen också svarat på frågor. I de frågor
            det däremot är affärshemligheter, ja då är det det som gäller.
          </note>
          <note>
            Utskottsinitiativ om stöd för korttidsarbete
          </note>
          <note>
            Anf. 107 TOBIAS ANDERSSON (SD):
          </note>
          <note>
            Herr talman! I dag innan lunch valde ett enigt näringsutskott
            att ställa sig bakom ett utskottsinitiativ rörande åtgärder vid
            stöd för korttidsarbete, bland annat kortade handläggningstider.
            Orsaken till att initiativet behövde väckas är att regeringen
            återkommande misslyckats med att säkerställa att de stödåtgärder
            som de facto har beslutats om också når ut till de företagare
            som är i desperat behov av desamma.
          </note>
          <note>
            Både jag och näringsministern har tagit del av skräckhistorier
            av hur små företag har tvingats ligga ute med pengar å regeringens
            vägnar i upp till sex månader. Det tog ett bra tag, men till slut
            lyckades vi få med oss regeringspartiernas företrädare i utskottet
            på tåget, och nu står en enig riksdag bakom initiativet.
          </note>
          <note>
            När kommer regeringen att vidta de nu berörda åtgärderna och
            säkerställa att utskottets önskan tillmötesgås?
          </note>
          <note>
            Anf. 108 Näringsminister IBRAHIM BAYLAN (S):
          </note>
          <note>
            Herr talman! Vi har sedan krisen började genomfört ett stort
            antal åtgärder på ett sätt som ingen regering har gjort och jag
            hoppas heller aldrig kommer att behöva göra. Orsaken har verkligen
            inte varit angenäm, nämligen en pandemi som har slagit mot företagande
            och sysselsättning i vårt land på bredden, djupet och längden
            som vi aldrig sett sedan andra världskriget.
          </note>
          <note>
            Herr talman! Det är klart att vi är angelägna om att få ut stöden
            till de företag som verkligen behöver dem och ska ha dem. Det
            är mot den bakgrunden vi också har haft kontrollverksamhet. De
            gånger stöden dröjer har det handlat om att handlingarna inte
            har varit kompletta.
          </note>
          <note>
            Nu får vi se vad riksdagen beslutar, och vi ska naturligtvis
            behandla frågan med all seriositet som den kräver. Men jag är
            mycket glad över att Sverigedemokraterna och Moderaterna nu backar
            från idén om att pengarna ska betalas ut automatiskt till företag
            för att sedan krävas tillbaka i efterhand om det har visat sig
            vara fråga om brottslingar eller lurendrejare. Det var mycket
            klokt att ni backade från förslaget.
          </note>
          <note>
            Mäns våld mot kvinnor
          </note>
          <note>
            Anf. 109 EMMA AHLSTRÖM KÖSTER (M):
          </note>
          <note>
            Herr talman! Mäns våld mot kvinnor är ett samhälls- och jämställdhetsproblem
            med livsöden och berättelser som berör och upprör. Men de senaste
            månaderna visar på att vi tyvärr inte har kunnat stävja problemet.
          </note>
          <note>
            Statsrådet Stenevi och regeringen har nyligen presenterat ett
            antal lag ­ skärpningar. Det är ett steg i rätt riktning, om än
            sent och långt ifrån fullständigt, framför allt sett till att
            regeringen har haft makten sedan 2014.
          </note>
          <note>
            Nyligen besökte jag ett kvinnojourhem för att samtala med kvinnor
            som lever i förtryck eller under hot i dag. De sätter fingret
            på stora brister som bland annat gäller hederskulturen, hjälp
            till självhjälp eller misstänkta och dömda våldsutövares orimliga
            rättigheter.
          </note>
          <note>
            Statsrådet Stenevi har varit tydlig med att hon vill fokusera
            på förebyggande åtgärder och insatser framför straffskärpningar.
            Men efter att ha samtalat med dessa kvinnor är jag ännu mer övertygad
            om att vi lika kraftfullt måste arbeta med både och.
          </note>
          <note>
            Kommer statsrådet och regeringen att presentera ett heltäckande
            paket med lagförändringar och skärpningar som både förebygger
            våld i nära relationer och tydligt markerar mot förövarens brott
            samt också tar avstamp i dessa kvinnors och offers påpekanden
            och vädjanden om rättvisa?
          </note>
          <note>
            Anf. 110 Statsrådet MÄRTA STENEVI (MP):
          </note>
          <note>
            Herr talman! Svaret på den frågan är ja.
          </note>
          <note>
            Vad som däremot inte stämmer är att jag skulle ha sagt att vi
            inte ska arbeta med den straffrättsliga änden. Däremot menar jag
            att vi måste arbeta med de förebyggande insatserna också. Det
            är lika viktigt. Jag vill inte att någon kvinna ska hamna i de
            situationer som de kvinnor som ledamoten har talat med. För att
            undvika det i framtiden måste vi klara att arbeta både förebyggande,
            förhindrande och straffrättsligt.
          </note>
          <note>
            Det åtgärdsprogram som regeringen arbetar med och som vi kommer
            att presentera inom kort kommer att innehålla alla dessa delar.
            Det duger inte att bara vänta på att brott ska begås och sedan
            prata om straffen. Vi måste samtidigt som vi gör det klara att
            också arbeta med de mansnormer som råder i dag och som innebär
            att 40 procent av gymnasieungdomarna har varit utsatta för våld
            i en nära relation. Det är gymnasieelever vi pratar om.
          </note>
          <note>
            Här har vi ett oerhört viktigt problem att ta i. Om vi inte klarar
            att göra det samtidigt som vi pratar om skärpta straff kommer
            vi inte att lösa den här problematiken.
          </note>
          <note>
            Arbetslösheten
          </note>
          <note>
            Anf. 111 JAN ERICSON (M):
          </note>
          <note>
            Herr talman! Utvärdera oss på jobben, sa den blivande statsministern
            Stefan Löfven i valrörelsen 2014 och lovade att Sverige skulle
            ha EU:s lägsta arbetslöshet 2020. Då låg vi på elfte plats i EU.
          </note>
          <note>
            Mellan 2014 och 2019 hade vi en stark högkonjunktur både i EU
            och i Sverige. I 23 av 27 länder i EU minskade arbetslösheten.
            I bara tre länder ökade den, och den ökade allra mest i Sverige.
            År 2019 låg Sverige helt plötsligt på 22:a plats i EU när det
            gäller arbetslöshet.
          </note>
          <note>
            Nyligen kom siffror för mars 2021, och då låg vi på 23:e plats
            och hade alltså åkt ned ytterligare en placering. I dag är det
            bara Grekland, Spanien och Italien i Europa som har högre arbetslöshet
            än Sverige.
          </note>
          <note>
            Sverige har nu också för första gången sedan vi gick med i EU
            högre arbetslöshet än snittet i EU. Jag vill fråga näringsministern
            vad han tror är orsaken till denna för Sverige mycket sorgliga
            utveckling.
          </note>
          <note>
            Anf. 112 Näringsminister IBRAHIM BAYLAN (S):
          </note>
          <note>
            Herr talman! Det finns ett mycket enkelt svar på det. Vi har
            väldigt många som vill jobba i vårt land. Det är positivt. Arbetskraftsutbudet
            i vårt land är högre än i väldigt många andra EU-länder.
          </note>
          <note>
            Om man vänder på frågan – det här vet Jan Ericson om – och tittar
            på andelen som jobbar i EU:s länder ser man inte det inte finns
            något land som kommer i närheten av Sverige. Vi har den högsta
            sysselsättningsgraden i hela Europeiska unionen.
          </note>
          <note>
            Under den tid som vi har regerat, från 2014 och framåt, har ytterligare
            över 300 000 människor kommit i arbete. Det är positivt och borde
            glädja Moderaterna, men i stället ser de ut som dysterkvistar.
          </note>
          <note>
            Herr talman! Man ska också vara försiktig med den här typen av
            jämförelser, särskilt under ett pandemiår. I början av pandemin
            förra våren kunde vi se att arbetslösheten i Italien, när man
            där drabbades som hårdast av pandemin, gick ned. Det berodde naturligtvis
            inte på att arbetslösheten gick ned på riktigt utan på att människor
            drog sig bort från arbetsmarknaden och utbudet därmed minskade.
            Man bör alltså vara försiktig när man gör den här typen av jämförelser.
          </note>
          <note>
            Frågestunden var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.12 på förslag av talmannen att ajournera
            sammanträdet till kl. 15.20, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.20.
          </note>
          <note>
            § 9 Beslut om ärenden som slutdebatterats den 19 maj
          </note>
          <note>
            SfU22 Tillfällig nedsättning av arbetsgivaravgifter för upp till
            två anställda
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            51 för utskottet
          </note>
          <note>
            5 för res.
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 11 M, 10 SD, 5 C, 3 KD, 3 L, 3 MP
          </note>
          <note>
            För res.: 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            SfU26 En utvidgad bidragsbrottslag
          </note>
          <note>
            Kammaren biföll utskottets förslag.
          </note>
          <note>
            § 10 Beslut om ärende som slutdebatterats vid dagens sammanträde
          </note>
          <note>
            MJU20 Reduktionsplikt för flygfotogen
          </note>
          <note>
            Punkt 2 (Reduktionsnivåer och reduktionspliktens effekter)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            3. res. 2 (SD)
          </note>
          <note>
            4. res. 3 (V)
          </note>
          <note>
            Förberedande votering 1:
          </note>
          <note>
            10 för res. 2
          </note>
          <note>
            5 för res. 3
          </note>
          <note>
            41 avstod
          </note>
          <note>
            293 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            14 för res. 1
          </note>
          <note>
            10 för res. 2
          </note>
          <note>
            32 avstod
          </note>
          <note>
            293 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            27 för utskottet
          </note>
          <note>
            14 för res. 1
          </note>
          <note>
            15 avstod
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 5 C, 3 L, 3 MP
          </note>
          <note>
            För res. 1: 11 M, 3 KD
          </note>
          <note>
            Avstod: 10 SD, 4 V, 1 -
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Punkt 4 (Reduktionsplikten och handeln med utsläppsrätter)
          </note>
          <note>
            1. utskottet
          </note>
          <note>
            2. res. 7 (M, KD)
          </note>
          <note>
            Votering:
          </note>
          <note>
            42 för utskottet
          </note>
          <note>
            14 för res. 7
          </note>
          <note>
            293 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 16 S, 10 SD, 5 C, 4 V, 3 L, 3 MP, 1 -
          </note>
          <note>
            För res. 7: 11 M, 3 KD
          </note>
          <note>
            Frånvarande: 84 S, 59 M, 52 SD, 26 C, 23 V, 19 KD, 16 L, 13 MP,
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 11 (forts. från § 7) Kriminalvårdsfrågor (forts. JuU26)
          </note>
          <note>
            Anf. 113 HELENA VILHELMSSON (C):
          </note>
          <note>
            Herr talman! Att bryta en kriminell bana är något av det viktigaste
            som finns – för den enskilde, för samhället och inte minst för
            brottsoffret, som då slipper vara just brottsoffer.
          </note>
          <note>
            Kriminalvården har en helt avgörande betydelse när det gäller
            återfallsförebyggande arbete under tiden på anstalt. Det arbetet
            har under åren ifrågasatts, eftersom andelen som återfaller i
            brott fortfarande är alldeles för hög, men arbetet har också utvecklats
            på ett sätt som faktiskt inger förtroende. Det bygger på vetenskaplig
            grund och fungerar väl om den intagne är motiverad. Just detta
            är viktigt, och jag återkommer till det längre fram i anförandet.
          </note>
          <note>
            Detta betänkande handlar om väldigt många viktiga frågor. Utöver
            det återfallsförebyggande arbetet generellt tar det också upp
            frågor som rör avhopparverksamhet, likvärdig kriminalvård för
            kvinnor respektive män, säkerhet vid permissioner och information
            till brottsoffer om just permis ­ sioner.
          </note>
          <note>
            Herr talman! En annan viktig fråga är att stödja de intagna i
            att få vardagen att fungera när de har avtjänat sitt straff, alltså
            i det lilla, vardagsnära perspektivet i den så kallade utslussningsverksamheten
            – att se till att räkningar betalas och kontakter med myndigheter
            och arbetsgivare upprätthålls. Det arbetet behöver förbättras,
            menar vi i Centerpartiet, och därför yrkar jag bifall till reservation
            1.
          </note>
          <note>
            En otroligt viktig fråga är den om bristande kapacitet vad gäller
            anstaltsplatser. Fulla fängelser får aldrig vara en orsak till
            minskad säkerhet. Vetskapen om platsbrist har funnits länge, men
            trots detta saknas det en tillräckligt tydlig handlingsplan för
            hur det ska lösas. Jag tycker att det är bra att riksdagen gör
            ett tillkännagivande till regeringen om det.
          </note>
          <note>
            Den kanske viktigaste frågan i betänkandet är dock tillkännagivandet
            om nya behandlingsprogram för personer som begått sexuella övergrepp
            mot barn. Ni vet att repetition är kunskapens moder, och jag tänkte
            nu upprepa lite av det som Ellen Juntti talade om. Enligt mig
            är det vi nu föreslår ett första steg på vägen mot något riktigt
            bra.
          </note>
          <note>
            Den största gruppen förövare vid sexuella övergrepp mot barn
            är män med den sexuella avvikelsen pedofili. Det är ett vedervärdigt
            brott och ska rendera ett kraftigt fängelsestraff, inte minst
            ur ett brottsofferperspektiv.
          </note>
          <note>
            Med tanke på pedofilers natur framstår fängelse som en påföljd
            som inte är tillräckligt säker, pricksäker, träffsäker eller adekvat
            för att faktiskt förhindra fortsatt brottslighet. Brottsligheten
            bör stävjas även med vård och behandling, som faktiskt minskar
            risken för återfall. Behandling eller medicinering får dock aldrig
            få till följd att fängelsestraffet minskas. Vård och behandling
            bör kunna erbjudas inom ramen för kriminalvårdens återfallsförebyggande
            program samt föreskrivas som särskild föreskrift i samband med
            skyddstillsyn.
          </note>
          <note>
            Herr talman! Dagens behandlingsprogram för sexualförbrytare inriktas
            på att minska riskfaktorer som driver sexualbrottslighet. Det
            handlar till exempel om att förändra en oftast förvrängd syn på
            sexualitet samt minska sexuell upptagenhet och lättväckt aggressivitet.
            Deltagarna i detta program finns i både frivård och på anstalt.
            Man arbetar med frågor som handlar om intimitet, relationer, sexualitet,
            förändringsstrategier och hur man hanterar känslor. De behandlingsprogram
            som i dag erbjuds vid fängelsevistelse är frivilliga att delta
            i.
          </note>
          <note>
            Men, herr talman, frågan handlar återigen om motivation. Räcker
            detta för att uppnå tillräcklig motivation, som jag nämnde, så
            att man faktiskt förändrar sitt beteende?
          </note>
          <note>
            Som vi har hört används farmakologisk behandling inte så ofta
            i kriminalvården. Det saknas nämligen tillräcklig evidens för
            att bedöma vilken behandling som kan minska antalet återfall i
            brottslighet.
          </note>
          <note>
            Men nyligen publicerades alltså forskningsresultat från Karolinska
            institutet som visade att de som tog den här medicinen löpte lägre
            risk att begå övergrepp, eftersom riskfaktorerna minskade. Patienter
            och forskare är positiva till resultatet, och vi ser det som mycket
            angeläget att fortsätta den verksamheten för att nå en evidensbaserad
            behandlingsmetod mot pedofili som kan användas under tiden som
            den intagne avtjänar sitt straff.
          </note>
          <note>
            Det behandlingsprogram som används i dag tycker vi, oavsett om
            vi hade haft resultatet av den här studien eller inte, behöver
            utvecklas och intensifieras. Och när vi har en tillräckligt evidensbaserad
            farmakologisk behandling bör den införas som behandlingsform inom
            kriminalvården. Regeringen bör som sagt ge Kriminalvården i uppdrag
            att inventera forskning på området samt utforma lämpliga program
            för medicinsk behandling av pedofiler.
          </note>
          <note>
            Jag vill också tacka partierna som har ställt sig bakom det eniga
            tillkännagivandet. Och jag tackar Ellen Juntti, Moderaterna, som
            drev frågan.
          </note>
          <note>
            Anf. 114 LINDA WESTERLUND SNECKER (V):
          </note>
          <note>
            Herr talman! Kriminalvården står just nu i en underlig situation.
            Samtidigt som myndigheten arbetar intensivt med KBT-behandlingar
            för att bryta den onda cirkeln och fyller tiden på anstalt med
            bra innehåll och efterfrågar möjligheter till flera olika slags
            straff skriker politiska partier efter mer och längre straff utan
            att bry sig om straffets effekter. Det finns inget som visar på
            att långa straff faktiskt leder till minskad kriminalitet.
          </note>
          <note>
            Men om vi på riktigt vill få bukt med kriminaliteten och återfall
            i brott borde väldigt mycket färre personer sitta inlåsta i fängelser.
            Och många, många fler skulle ha sitt straff i frihet med elektronisk
            fotboja. Att ha sitt straff ute i samhället är otroligt mycket
            tuffare än att sitta inlåst. Ute i samhället, i friheten, måste
            du möta dina invanda beteendemönster och gamla vänner som gör
            dumheter. Du måste själv se till att vara nykter och drogfri.
          </note>
          <note>
            Men eftersom det bara är längre straff som har införts har det
            lett till att anstalterna är överfyllda. I dag är läget för kriminalvården
            mycket ansträngt. Så har det varit under en väldigt lång tid med
            överbelagda anstalter och häkten. Detta får bland annat till följd
            att miljön för de intagna blir stökigare, med större risk för
            konflikter och våld. Det drabbar även personalen, som får en försämrad
            arbetsmiljö.
          </note>
          <note>
            Men det finns en enkel och relativt billig lösning för att minska
            kriminaliteten och för att minska överbeläggningarna på anstalterna.
            Låt dem med en strafftid på under ett år ha sitt straff i frihet!
            Det är de med korta fängelsestraff som till största delen återfaller
            i brott. Det visar på att inlåsningsstraffet är ett väldigt dåligt
            verktyg.
          </note>
          <note>
            Vänsterpartiet anser att antalet korta straff som verkställs
            i fängelse bör minska och att användningen av intensivövervakning
            med elektronisk kontroll bör byggas ut. Fängelsestraff på upp
            till ett år bör som huvudregel verkställas genom elektronisk fotboja.
          </note>
          <note>
            Det är slöseri med skattemedel att regeringen vägrar att utreda
            möjligheterna till flera alternativa straff. Här finns det enorma
            möjligheter att förändra hela kriminalvårdens uppbyggnad och att
            faktiskt följa det som forskning och erfarenhet säger. I stället
            går regeringen fram med förslag som kommer att leda till en ökad
            kriminalitet genom att unga personer föreslås låsas in på längre
            tid. Det är en garanti för att de här ungdomarna kommer att komma
            ut från straffet som vuxna livstidskriminella.
          </note>
          <note>
            Problemen i kriminalvården behöver åtgärdas både för de intagnas
            och för de anställdas skull. Det är inte rimligt att den nuvarande
            situationen eskalerar ytterligare. Regeringen behöver därför omgående
            tillsätta en expertgrupp som får i uppdrag att ta fram en strategi
            för kriminalvården både på kort och på lång sikt, med en plan
            för renovering av fastigheter och bättre anpassade avdelningar,
            behandlingsprogram och studiemöjligheter. Allt detta måste utvecklas.
          </note>
          <note>
            I dag finns det ingen behandling för personer som har begått
            ett hedersrelaterat brott – det borde ju vara en självklarhet.
            Det finns inte heller möjlighet till en bra utbildningsmiljö på
            alla anstalter, och möjligheten att studera ser alltför olika
            ut på anstalterna. Det borde vara en samhällsekonomisk självklarhet
            att personer som sitter på anstalt kan studera på alla nivåer
            och komma ut med en utbildning.
          </note>
          <note>
            Jag yrkar bifall till reservation 13.
          </note>
          <note>
            Anf. 115 INGEMAR KIHLSTRÖM (KD):
          </note>
          <note>
            Herr talman! Ett fungerande rättssamhälle förutsätter att de
            som bryter mot lagen lagförs och straffas. Det är viktigt för
            att skydda laglydiga och ge brottsoffer upprättelse och för att
            upprätthålla vad som är rätt och fel. Men det är också viktigt
            för att ge förbrytaren möjlighet att sona sitt brott. Den som
            har tagit sitt straff har sonat sitt brott och har i och med det
            återupprättats och fått en chans att i andras ögon återinträda
            i samhället som en ansvarstagande person. Straff är därför ett
            nödvändigt inslag i rättskipningen.
          </note>
          <note>
            Vi debatterar i dag kriminalvårdsfrågor. Det bör ske i ljuset
            av att det ska finnas tillräckligt med platser för att täcka det
            ökade behov som uppstått utifrån ett ökat antal dömda men också
            av att vi ska se till att tiden på anstalt blir en tid då en brottslig
            bana kan brytas och den dömde kan få stöd och motivation för att
            ändra och lämna ett brottsligt livsval.
          </note>
          <note>
            Tiden då straffet avtjänas ska användas på ett meningsfullt sätt.
            Behandling mot alkohol- och narkotikamissbruk samt utbildning
            och arbetsträning ska erbjudas. Anstalterna ska hållas drogfria.
            Frigivningen måste förberedas i god tid. För att undvika återfall
            bör den frigivne få hjälp att skaffa bostad och arbete eller annan
            typ av meningsfull sysselsättning. Det är även viktigt att det
            sociala kontaktnätet stärks. Satsningar på kriminalvården måste
            ses som ett sätt, och inriktas på, att minska brottsligheten i
            framtiden.
          </note>
          <note>
            Herr talman! Vi kan konstatera att även på detta område anser
            en majoritet av justitieutskottet att det går att göra mer än
            det som regeringen hittills har föreslagit och åstadkommit. Dagens
            betänkande innehåller fem tillkännagivanden som stryker under
            detta faktum och också ger uppdrag till regeringen att agera.
          </note>
          <note>
            Ett av de tillkännagivanden som görs gäller en utvärdering och
            vidareutveckling av straffens innehåll. Målet med ett fängelsestraff
            måste vara att markera slutet på den dömdes kriminella bana. Så
            är det inte i tillräcklig utsträckning i dag. Det finns därför
            skäl att utvärdera och vidareutveckla innehållet i den verksamhet
            som möter de dömda under strafftiden. Det är dags att utvärdera
            vilka metoder som kan bryta ett tidigt negativt livsval.
          </note>
          <note>
            Herr talman! Som tidigare talare har nämnt är det ett faktum
            att många barn och unga i dagens Sverige drabbas av grova och
            vedervärdiga sexualbrott. Naturligtvis måste samhället bli ännu
            bättre på att upptäcka dessa brott och ge stöd till brottsoffer.
            Det råder också en samsyn i att dessa brott ska leda till kraftiga
            fängelsestraff för förövarna.
          </note>
          <note>
            Men det handlar också om samhället och kriminalvården behöver
            agera under förövarnas anstaltstid så att brotten inte återupprepas
            efter avtjänat straff. Mot bakgrund av att många förövare vid
            sexuella övergrepp mot barn är män med den sexuella avvikelsen
            pedofili framstår fängelse dock inte som en tillräckligt adekvat
            påföljd för att förhindra fortsatt brottslighet. Brottsligheten
            behöver hindras även med vård och behandling som minskar risken
            för återfall. Sådan vård bör kunna erbjudas inom ramen för kriminalvårdens
            återfallsförebyggande program. Regeringen bör därför ge Kriminalvården
            i uppdrag att inventera forskning på området samt utforma lämpliga
            program för farmakologisk och annan medicinsk behandling av pedofiler.
          </note>
          <note>
            Herr talman! I dagens Sverige ger det inget ytterligare straff
            att rymma eller försöka rymma under anstaltstiden. Vi kristdemokrater
            anser dock att rymning och försök till rymning från kriminalvårdsanstalt
            och avvikelse från permission bör kriminaliseras. Sanktionsmöjligheterna
            efter rymning är i dag begränsade, och konsekvenserna för den
            enskilde blir därför små.
          </note>
          <note>
            Rymningar, när de sker, även om de just nu inte är så många till
            antalet, innebär ofta att stora resurser tas i anspråk från olika
            delar av det i dag hårt ansträngda rättsväsendet. Som tillkännagivandet
            anger bör regeringen där ­ för återkomma med ett förslag där rymning
            och försök till rymning från kriminalvårdsanstalt beläggs med
            ett fängelsestraff.
          </note>
          <note>
            Herr talman! Som en konsekvens av dagens trend av ökad grov brottslighet
            samt ett effektivare och utökat rättssystem har behovet av fängelseplatser
            ökat. Kristdemokraternas och Moderaternas budget 2019 innebar
            en förstärkning av Kriminalvårdens budget, vilket gav utökade
            förutsättningar att möta utmaningarna.
          </note>
          <note>
            Sverige behöver dock fler platser på anstalt och häkten. Dagssitua
            ­ tio ­ nen är att de anstaltsplatser som finns inte räcker till,
            utan kriminalvår ­ den har tvingats både till överbeläggningar
            samt till kortsiktiga åtgärder för att lösa det ökade behovet.
          </note>
          <note>
            De straffskärpningar som har föreslagits kommer att leda till
            att fler personer tillbringar en längre tid på anstalter än nu.
            Bristen på fängelseplatser leder till stora påfrestningar för
            både de intagna och personalen och påverkar också det återfallsförebyggande
            arbetet negativt. Regeringen måste ta sitt ansvar och agera. Vi
            ser därför att regeringen måste upprätta en handlingsplan för
            hur kapaciteten kraftigt ska utökas på sikt.
          </note>
          <note>
            För oss kristdemokrater handlar det också om att se andra möjligheter
            för att lösa den akuta situationen. För att avlasta beläggningen
            bör Kriminalvården enligt oss också få i uppdrag att se över om
            det är möjligt att hyra platser utomlands.
          </note>
          <note>
            Vi anser också att utländska medborgare som döms för brott i
            Sverige som regel ska avtjäna sitt straff i sina hemländer. I
            dag är cirka 30 procent av de intagna i Sveriges fängelser är
            medborgare i andra länder. Sverige bör därför prioritera att skriva
            avtal med andra länder som tillgodoser att dessa medborgare avtjänar
            sitt straff i sitt hemland.
          </note>
          <note>
            Herr talman! Behandling mot missbruk är också en viktig uppgift
            för kriminalvården, och det är därför mycket oroväckande att Kriminalvården
            för bara några veckor sedan beslutat att under 2021 avveckla användning
            av tolvstegsprogrammet som en del i arbetet med de intagna. Detta
            beslut görs trots att programmet gett goda resultat vad gäller
            drogavvänjning sedan det började användas inom kriminalvården
            i mitten av 1990-talet. Det väcker oro att programmet kommer att
            ersättas med ett mycket kortare allmänt KBT-program. I mina ögon
            borde man ha kunnat kombinera, inte ersätta, programmet för att
            ge stöd till drogavvänjning.
          </note>
          <note>
            Cirka 70 procent av de intagna bedöms ha missbruksproblematik.
            I ljuset av detta framstår beslutet som kortsiktigt. Många från
            olika frivilligorganisationer har kontaktat mig och uttryckt stor
            oro över denna förändring, eftersom de befarar att de positiva
            resultat som de sett genom åren där individer lyckats bryta sitt
            drogberoende genom att gå tolvstegsprogrammet nu riskerar att
            utebli.
          </note>
          <note>
            I en del intervjuer har den ansvariga för programverksamheten
            inom kriminalvården angett att trots att tolvstegsprogrammet är
            verkningsfullt och bra skapar platsbehovet inom kriminalvården
            inte utrymme för denna verksamhet. Detta ger i mina ögon ytterligare
            tyngd bakom kraven på en strategi för utbyggnad för att möjliggöra
            en återstart framöver för långsiktiga drogförebyggande program.
          </note>
          <note>
            Herr talman! Som jag nyss nämnde har jag kontakt med organisationer
            som på frivillig bas arbetar med att möta kriminalvårdens intagna
            både under och efter tiden på anstalt.
          </note>
          <note>
            För oss kristdemokrater är det naturligt att se civilsamhället
            som en resurs som kan vara en del i arbetet med att vägleda människor
            på rätt väg i livet igen. Frivilligorganisationer har för oss
            en naturlig plats i återanpassningen av den dömde, både före och
            efter frigivningen. Det civila samhället har redan i dag stor
            betydelse för att stötta tidigare dömda personers återanpassning.
          </note>
          <note>
            Föreningar bör därför uppmuntras att finnas med som en del i
            de intagnas liv både före och efter frigivningen. Till exempel
            har avhopparjourer, dit kriminella kan vända sig när de vill lämna
            sitt kriminella liv, sedan flera år drivits av olika frivilligorganisationer.
            Vi kan dock inte utgå från att civilsamhället kommer att ställa
            upp automatiskt om inte de ekonomiska förutsättningarna finns.
          </note>
          <note>
            Avdragsrätt för gåvor återinfördes i KD-M-budgeten och är ett
            viktigt steg för att stödja civilsamhället ekonomiskt. Kristdemokraterna
            vill också utveckla samarbetet genom att ge frivilligorganisationer
            ersättning i förhållande till hur väl de lyckas återanpassa tidigare
            dömda.
          </note>
          <note>
            Utifrån denna bakgrund yrkar jag bifall till reservation 7.
          </note>
          <note>
            Herr talman! Som dagens betänkande och debatt visar finns det
            behov av ytterligare aktivitet både vad gäller platsbristen på
            dagens anstalter och behovet av att reformera metoder och behandlingsupplägg
            för att kunna hjälpa till att bryta en destruktiv livsstil och
            drogberoende.
          </note>
          <note>
            Återigen behöver regeringen få vägledning och tillkännagivanden
            från utskott och riksdag för att vi ska nå önskvärda mål och förändring
            inom kriminalvården. De tillkännagivanden som vi behandlar i dag
            visar på åtgärder som snarast behöver genomföras.
          </note>
          <note>
            Vi kristdemokrater stöder de tillkännagivanden som utskottets
            majoritet föreslagit liksom naturligtvis Kristdemokraternas egna
            yrkanden. Vid denna debatt yrkar jag som tidigare sagt endast
            bifall till reservation 7.
          </note>
          <note>
            Anf. 116 CARINA ÖDEBRINK (S) replik:
          </note>
          <note>
            Herr talman! Jag lyssnade mycket noga på Ingemar Kihlström. Jag
            kan konstatera att det finns ett problem, herr talman, och det
            är att det låter som om vi är mindre överens än vad vi i verkligheten
            är, liksom i många sammanhang när vi diskuterar frågor inom vårt
            område.
          </note>
          <note>
            Vi är överens i väldigt många frågor. När oppositionen vill lägga
            fram ett förslag och göra ett tillkännagivande har vi ibland reservationer
            med hänvisning till att det faktiskt pågår arbete på det området.
          </note>
          <note>
            Vi kan också välja att göra som vi har gjort i detta fall, att
            på några ställen säga att vi kan gå med på ett tillkännagivande
            eftersom det ligger i linje med det som pågår. Men jag tycker
            att det finns ett problem när man försöker beskriva en verklighet
            som egentligen inte finns.
          </note>
          <note>
            Jag skulle vilja ställa en fråga när det gäller till exempel
            rymningar, som Ingemar Kihlström tar upp. Han säger att det nästan
            inte sker några rymningar. Men trots det tar detta stora resurser
            i anspråk. Det stämmer inte för mig när jag får denna beskrivning
            – att det inte sker några rymningar men att det ändå tar mycket
            resurser i anspråk. Kan Ingemar Kihlström förklara detta för mig?
            Om man skulle kriminalisera rymningar innebär inte det att det
            inte tar några resurser i anspråk. Det blir stora anspråk på resurser
            för rättsväsendet – för domstolar och för andra myndigheter. Detta
            skulle jag gärna vilja ha svar på.
          </note>
          <note>
            Anf. 117 INGEMAR KIHLSTRÖM (KD) replik:
          </note>
          <note>
            Herr talman! Jag tackar Carina Ödebrink för frågan. Som hon påpekar
            finns det i många delar en stor samsyn mellan oss. Det är ofta
            så att oppositionens roll är att påpeka saker och utnyttja tillfället
            för att se till att något händer – som droppen som urholkar stenen.
          </note>
          <note>
            Vi kan konstatera att vi inom justitieutskottets område har många
            tillkännagivanden. Tyvärr är det ett faktum att vi får upprepa
            dem eftersom vi inte får svaren så snabbt som vi önskar.
          </note>
          <note>
            När det gäller rymningar är det korrekt att det just nu inte
            sker några. Men när det sker en rymning, och det har skett under
            årens lopp, handlar det ofta om personer som i många fall utgör
            en stor risk för samhället. Det föranleder en väldigt stor insats
            från till exempel polisen. Det är alltså väldigt många personer
            som engageras vid en rymning. Just nu pågår det inte någon rymning.
            Men när nästa rymning sker kommer det att finnas ett stort behov
            av att samhället tar tag i det och får tag i den som har rymt.
            Det gäller också om någon avviker från en permission. Det tar
            resurser i anspråk.
          </note>
          <note>
            I det tillkännagivande som troligtvis inte får en majoritet i
            riksdagen ber vi regeringen att återkomma med ett förslag om att
            det ska bli en påföljd av rymning. I dag finns det väldigt begränsade
            sanktionsmöjligheter vid en rymning. Det i sig gör att viljan
            att rymma inte hämmas. Den som rymmer signalerar också att han
            eller hon inte ställer upp på rättsväsendets grundvalar och inte
            tar det straff som är en följd av brottet.
          </note>
          <note>
            Anf. 118 CARINA ÖDEBRINK (S) replik:
          </note>
          <note>
            Herr talman! Då tycker jag att det är mycket bättre att kriminalvården
            kan vidta åtgärder när en avvikelse eller en rymning sker. Om
            det ska ske en kriminalisering blir det en fråga för domstolsväsendet
            och för Åklagarmyndigheten. Det tar lång tid. Då får man inte
            kännbara effekter direkt. Det tycker jag inte är ett bra alternativ.
          </note>
          <note>
            Ingemar Kihlström tog också upp tolvstegsprogrammet, som avvecklas
            inom kriminalvården. Det fanns fyra olika program inom tolvstegsprogrammet
            för personer som har missbruksproblem. Situationen inom kriminalvården
            i dag är sådan att 70 procent av klienterna har någon form av
            missbruksproblem. Men det är bara 20 procent av klienterna som
            blir föremål för behandlingsprogram.
          </note>
          <note>
            Denna åtgärd handlar naturligtvis om att frigöra platser i det
            nuvarande ansträngda läget. Men den handlar också om att hitta
            former för att nå fler och kunna hjälpa och stödja fler när det
            gäller att komma till rätta med deras missbruksproblem.
          </note>
          <note>
            Att föreslå att regeringen ska ta fram en handlingsplan för den
            långsiktiga kapaciteten tycker jag, herr talman, är att slå in
            öppna dörrar. Kriminalvården har för andra året i rad presenterat
            en kapacitetsrapport. Ibland tycker jag att oppositionen alltför
            mycket ägnar sig åt att gå in i detaljer som inte vi i denna kammare
            har kunskap och kompetens om eller erfarenhet av. Det tycker jag
            faktiskt i första hand är en fråga för kriminalvården. Men naturligtvis
            ska vi vara tydliga och tala om vart vi vill, och det har regeringen
            gjort i och med att man har gett ett uppdrag.
          </note>
          <note>
            Anf. 119 INGEMAR KIHLSTRÖM (KD) replik:
          </note>
          <note>
            Herr talman! Jag kan bara konstatera att man inom kriminalvården
            har värderat tolvstegsprogrammet högt. Man har sett goda resultat.
            Det handlar om att ha ett pussel som man lägger för att individer
            ska kunna bryta sitt drogberoende. Programmet har varit i funktion
            sedan 1995. På en direkt fråga säger den som är ansvarig att det
            är platsbristen som gör att man avslutar användandet av tolvstegsprogrammet.
          </note>
          <note>
            Naturligtvis kan inte vi politiker vara experter på vilket program
            som är bäst. Men jag tycker att när motivet är platsbrist och
            inte att tolvstegsprogrammet är ineffektivt, och det finns många
            signaler från både personer inom och utanför kriminalvården om
            att tolvstegsprogrammet kan vara det program som leder till en
            drogfri tillvaro, framstår det i mina ögon som kortsiktigt att
            inte ha en fortsatt plan.
          </note>
          <note>
            Sedan kanske det finns nya program. Men det står inte i motsats
            till att man har en ökad marknadsföring av programmet – en ökad
            motivation. Det handlar nämligen om, precis som Carina Ödebrink
            säger, att fånga upp de 70 procent som har drogproblem.
          </note>
          <note>
            Vad gäller kapaciteten är det inte så konstigt att vi i oppositionen
            påpekar hur situationen ser ut. När vi fortfarande efter dessa
            sju års regerande har en skriande brist på fängelseplatser är
            det vår skyldighet att tala om att det behöver tas större grepp
            för att vi ska se till att de problem med brister som finns åtgärdas.
            Jag tycker att det är oppositionens roll, och jag kommer att fortsätta
            att agera i den andan.
          </note>
          <note>
            Anf. 120 JOHAN PEHRSON (L):
          </note>
          <note>
            Herr talman! Kriminalvården, denna plats för samhällets olycksbarn
            och för alla de människor som på ett eller annat sätt har åsamkat
            andra och hela samhället stor skada, förutom sig själva. Och ibland
            har de bidragit till att människor har avlidit. Det kan vara mord,
            dråp och mängder av andra allvarliga brott som gör att de hamnar
            där.
          </note>
          <note>
            Vi har en ambition i Sverige att kriminalvården ska göra människor
            bättre, att människor som kommer in där ska möta en vändpunkt
            och kom ­ ma bättre ut. Det finns alla möjliga sloganer som kriminalvården
            har använt genom åren. När jag för första gången fick förmånen
            att debattera dessa frågor var det på riktigt diskussioner om
            huruvida människor skulle få ligga i cellen och röka i stället
            för att delta i arbete, behandling och utbildning. Det är tre
            saker som är helt avgörande för att dessa människor ska kunna
            komma bättre ut.
          </note>
          <note>
            Vi har ett på alla sätt mycket speciellt år bakom oss, så också
            i kriminalvården som har slitit hårt under pandemin kombinerat
            med ett ökat tryck i verksamheten. Polisen har blivit något mer
            effektiv, och det går undan lite mer på åklagarsidan och i domstolarna.
            Brottsligheten har tyvärr spritt sig och blivit grövre så att
            det blir fler och fler fängelseår. Det finns alltså stora behov
            av att bygga ut. Jag ska strax återkomma till det. Nyrekryteringsbehovet
            av inte minst medarbetare är stort. Det finns enorma behov som
            kriminalvården står inför, samtidigt som det fortfarande är ganska
            stor personalomsättning beroende på att det är ett slitsamt uppdrag
            att jobba i kriminalvården. Man ska också ha höga ambitioner.
            Men det handlar också om säkerhet – både för medarbetarna inom
            kriminalvården, som gör ett fantastiskt jobb, och för de intagna
            – när det ser ut som det gör.
          </note>
          <note>
            När vi tittar tillbaka kan vi dock konstatera att vi ändå har
            nått en förbättring i fråga om att återfallen har minskat. Tittar
            vi tillbaka några år är detta väldigt tydligt. Det är bra. Det
            dåliga budskapet är dock att det finns en viss grupp, det vill
            säga gängkriminella, som har blivit allt svårare att rå på i dessa
            miljöer. Det försvåras också ytterligare av platsbristen, som
            gör det svårt att flytta dessa personer som är svåra att påverka
            – om vi uttrycker oss milt – till ett bättre liv.
          </note>
          <note>
            Man kan även lägga till någonting som vi pratar om varje dag,
            som vi kan läsa om i medierna och som tas upp när vi träffar polis
            och åklagare, nämligen Encrochat. Vi får väl även tacka Högsta
            domstolen , höll jag på att säga , för att den följer svensk rättegångsbalk
            och grundlag och tillåter denna bevisning. Det kommer nämligen
            att låsa in ännu fler. Det ökar dock trycket på våra fängelser
            enormt, fru talman, för vi pratar ju om kanske tusentals ytterligare
            fängelseår. Att kalla detta en skänk från ovan kanske är att ta
            i, men det är ganska bra att grovt kriminella kan lagföras och
            låsas in; det kan ge nya möjligheter att pressa tillbaka brottsligheten
            och öka tryggheten i samhället.
          </note>
          <note>
            För Liberalernas del kan vi konstatera att det här med straffets
            innehåll är viktigt. Där är arbetsmöjligheterna centrala, och
            vi kan se att det ser lite olika ut mellan män och kvinnor som
            är på våra anstalter. Vi vet att pandemin har gjort att vissa
            verksamheter har kunnat öka arbetet, bland annat de som tillverkat
            våningssängar åt sig själva, men vi ser också att det har blivit
            svårt att ha produktionen igång i annan viktig verksamhet. Det
            är ju här man ska lära sig att arbeta, för arbeta är det man ska
            göra när man har avtjänat sitt straff. Då ska man kunna återgå
            till och betala tillbaka sin skuld till samhället, och då är det
            faktiskt arbete som gäller.
          </note>
          <note>
            Arbetsutvecklingen har alltså varit skaplig. Vi kan även se att
            det är fler som påbörjar och fler som fullföljer kurser och utbildningar,
            vilket också är väldigt viktigt. Detta är nämligen personer som
            ofta har bristfälliga kunskaper – inte alltid, men de behöver
            fylla på sin kompetens så att de i kombination med arbetsträning
            får lättare att skaffa sig ett liv utanför anstalt. Det sker även
            i kombination med viktiga stödinsatser, som flera tidigare talare
            har pekat på.
          </note>
          <note>
            Vad gäller behandlingsprogrammen kan vi se att de också har bidragit
            till det jag var inne på nyss, det vill säga att återfallen minskar.
            Vi har 14 ackrediterade program igång och flera nya under framtagande;
            det handlar om detta med de vidriga sexualbrotten, med aggression
            i största allmänhet och med våld i nära relationer. Man jobbar
            också aktivt med hedersfrågan, men mer kan behöva göras.
          </note>
          <note>
            Arbete, behandling och utbildning är alltså internationellt sett
            väldigt bra i svenska fängelser, men det kan bli bättre. Akut
            är dock detta med att det behövs fler platser – Kriminalvården
            pekar på att man i närtid behöver 5 700 platser, och det har inte
            blivit mindre sedan det skrevs i Kriminalvårdens årsredovisning.
            I dag finns det 4 300, och det blir alltså behov av ännu fler
            tack vare Encrochat, vilket jag nämnde tidigare. Här behövs det
            en uppryckning och ett rejält omtag från regeringen.
          </note>
          <note>
            Det som nu har kommit igång satte i praktiken igång 2018, och
            som representant för Liberalerna är jag gärna med och framhåller
            att samarbetet med regeringen har varit avgörande för att det
            ska göras satsningar på rättsväsendet. Det går inte att hålla
            på och såsa med dessa planer på utbyggnad, utan spaden måste i
            backen och cementblandarna måste igång. Nu ser vi detta, men det
            tråkiga är att det kommer att ta ganska lång tid, fru talman.
            Det tar nämligen tid att bygga en ny anstalt. Tills vidare får
            vi fortsätta med att öppna kursgårdar, gamla cellfängelser och
            andra enheter som tidigare varit nedlagda för att klara av detta
            enorma tryck.
          </note>
          <note>
            Vi ser samma sak i häktena; där beräknar man att det behöver
            finnas 2 500 platser, och vi har i dag 2 200. De platserna ska
            också produceras. Det är nödvändigt för kvaliteten, för säkerheten
            för medarbetarna och för säkerheten för de intagna samt för att
            Kriminalvården – helst – ska kunna vara vändpunkten i de brottsbekämpande
            myndigheternas kedja i övrigt. Det är alltså nödvändigt.
          </note>
          <note>
            I betänkandet talas det om innehållet, programmen och fler platser.
            Se ­ dan har vi haft uppe detta med rymningar. För Liberalerna
            är det helt själv ­ klart att det är något konstigt med att det
            är straffbart att hjälpa till att rym ­ ma medan det inte är kriminellt
            för själva det stjärnskott som kommer på tanken att rymma att
            göra det. Man kan konstatera att vi nyligen här i kam ­ maren
            har diskuterat och beslutat att det från den 1 maj – det är bara
            ett par veckor sedan – enbart krävs särskilda skäl, inte synnerliga
            skäl, för att en villkorlig frigivning ska försenas. Det tycker
            Liberalerna är väldigt bra. Det är klart att det ska vara kriminellt
            att rymma. Detta gäller beteenden inte bara på anstalter inom
            Kriminalvården utan även på Sis, Migra ­ tions ­ verkets förvar
            och så vidare. Det borde alltså vara okomplicerat, men det förefaller
            finnas några partier som tycker att det är superviktigt att det
            ska vara straffritt att rymma men straffbart att hjälpa till.
          </note>
          <note>
            För Liberalerna är även detta med överföring väldigt viktigt.
            Ett stort antal medborgare från andra länder befinner sig på svenska
            anstalter. Un ­ der det år som passerade, 2020, lyckades vi bara
            överföra 79 personer till de länder där de hörde hemma. Det kan
            visserligen ha funnits en corona ­ effekt. Men om vi pratar om
            närhetsprincipen för intagna i Sverige – att man ska ha möjlighet
            att avtjäna sitt straff i närheten av den plats där man har levt
            sitt liv eller kanske ska leva sitt liv efter anstalt – bör det
            ju gälla ännu mer om man är från ett annat land. Dessutom är det
            inte vår ange ­ lägenhet att hjälpa dessa medborgare, för de har
            ju kommit hit och begått brott. De ska ut snarast möjligt om de
            har fått en sådan dom.
          </note>
          <note>
            Det finns olika skäl. Ett är att det skulle vara dålig fängelsestandard
            i andra länder, det vill säga humanitärt otillräckligt. Ja, vi
            ska ta hänsyn till tortyr och omänsklig behandling, men när det
            gäller att det är dåliga fängelser tycker jag att regeringen har
            en del att göra och att den ska återkomma i frågan. Det ska bli
            lättare att utvisa.
          </note>
          <note>
            Detsamma gäller den byråkrati som finns och att vi beslutar här.
            Nu har regeringen sagt att den ska titta på detta och se om det
            antingen är för korta straff eller om det är för kort tid som
            återstår av straffverkställigheten. När man tittar på den nordiska,
            europeiska och den internationella överflyttningsmekanismen framgår
            dock att det bygger på att den intagne själv tar initiativ till
            att flytta, men det är svenska staten som ska vara starkt drivande
            i detta för att se till att personer avtjänar sitt straff i hemlandet.
            Det är bra för den intagne, och det råkar även – vilket är nog
            så viktigt – vara väldigt bra för Sverige, fru talman.
          </note>
          <note>
            Liberalerna står bakom förslagen till tillkännagivanden i betänkandet.
            Jag yrkar bifall till reservation 10, men vi står såklart bakom
            alla våra andra reservationer.
          </note>
          <note>
            Reservation 10 handlar om jämställdhet i kriminalvården. På kvinnoanstalterna
            är det fortfarande ojämställt när det gäller möjligheten att behandlas
            som kvinna och inte som man samt när det gäller olika möjligheter
            till behandling och rehabiliteringsstödjande åtgärder. Detta måste
            förbättras. Kriminalvården redovisar själv att man har ställt
            in del verksamheter för att uppnå målet om en jämställd kriminalvård,
            vilket vi i Liberalerna tycker är centralt. Män och kvinnor ska
            nämligen ha samma rättigheter och samma skyldigheter i landet
            Sverige 2021, fru talman.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 12 Riksrevisionens granskning av Sidas garantiverksamhet
          </note>
          <note>
            Utrikesutskottets betänkande 2020/21:UU11
          </note>
          <note>
            Riksrevisionens granskning av Sidas garantiverksamhet (skr. 2020/21:117)
          </note>
          <note>
            föredrogs.
          </note>
          <note>
            Anf. 121 HELENA ANTONI (M):
          </note>
          <note>
            Fru talman! I dag debatterar vi Riksrevisionens granskning av
            Sidas garantiverksamhet. Garantier är ett instrument som kan spela
            en avgörande roll i det internationella biståndets effektivitet.
          </note>
          <note>
            För att nå ett biståndsoberoende och gå från bistånd till handel
            krävs ett reformerat bistånd och en förmåga till nyfikenhet, nytänkande
            och innovation. På Sidas hemsida går det att läsa att garantier
            är ett instrument som liknar en försäkring och innebär att Sida
            delar risk med en investerare eller en bank för att på så sätt
            mobilisera kapital till exempelvis infrastrukturprojekt eller
            småföretagare som annars inte hade fått lån eller investering.
          </note>
          <note>
            Genom garantierna kan varje krona som investeras mångdubblas,
            och enligt Sida mobiliserar en betald biståndskrona i subventioner
            70 kronor i externt kapital. Garantierna fungerar därför som en
            viktig hävstång för kapitalflöden till utvecklingsprojekt.
          </note>
          <note>
            Garantiverksamheten är ett relativt nytt instrument, och vi välkomnar
            därför att Riksrevisionen i sin granskning kommer med viktiga
            rekommendationer om hur arbetet kan utvecklas.
          </note>
          <note>
            Riksrevisionen skriver dock att det finns flera faktorer som
            försvårar användningen av garantier. Bland annat upplever Sidas
            medarbetare att incitamenten är starkare att använda andra instrument
            än garantier efter ­ som det genererar större utbetalningar. Medarbetarna
            uppger att deras arbete framför allt värderas utifrån genererade
            utbetalningar snarare än utifrån mobiliserat kapital genom garantier.
            Man hänvisar till att garantier genererar inga eller små utbetalningar
            av bistånd, vilket gör att det inte kan prioriteras högre av Sidas
            medarbetare. Detta är en tydlig konsekvens av nuvarande ordning,
            där utgiftsmålet – att spendera pengar – är överordnat resultaten.
          </note>
          <note>
            Jag förstår verkligen att medarbetarna känner och agerar på detta
            vis. När det svenska biståndet utgår från hur mycket pengar vi
            betalar ut blir prioriteringarna lätt sneda. Det är inte konstigt
            att det blir så, men det väck ­ er en del frågor hos mig om huruvida
            detta verkligen är rätt väg att gå. Jag tror inte att det är det.
          </note>
          <note>
            Svenskt bistånd har gjort mycket gott i världen, och det ska
            det fortsätta att göra. Men kriser förpliktar att ifrågasätta
            gamla sanningar. I detta fall ser vi tydligt att utbetalningsmålet
            står i vägen för garantier som skulle generera mångdubbelt med
            externt kapital till utvecklingsprojekt.
          </note>
          <note>
            Moderaterna har ett flertal gånger påtalat problematiken med
            dagens styrningsmodell och budgeteringsprincip med ett mål om
            att spendera en viss andel av bni på bistånd. Här har vi ett tydligt
            exempel på problematiken – att garantiinstrumentet är kostnadseffektivt
            ses alltså som en utmaning.
          </note>
          <note>
            På Sidas hemsida kan man läsa att målet med svenskt bistånd är
            att ge människor som lever i fattigdom och förtryck makt och möjlighet
            att själva förbättra sina livsvillkor. Men tolkar jag Sidas medarbetare
            rätt handlar målet snarare om hur mycket pengar som betalas ut.
            I praktiken fungerar inte svenskt bistånd efter det mål som står
            mycket tydligt på Sidas hemsida, och det beror på att vi är så
            otroligt fokuserade på hur mycket pengar vi betalar ut.
          </note>
          <note>
            Fru talman! Detta kan inte vara rätt ordning. År 1968 fattade
            Sveriges riksdag beslut om enprocentsmålet. Jag kan inte vara
            den enda som tycker att världen och inte minst Sverige har förändrats
            sedan dess. I dag ser vi skjutningar dagligen i Sverige. Arbetslösheten
            växer. Kvinnor känner sig inte trygga att gå ut om natten ens
            i sina egna bostadsområden.
          </note>
          <note>
            Samtidigt som det är viktigt att konstatera att vi har stora
            problem inom Sveriges gränser kan vi inte bortse från att klimatkrisen
            är ett faktum. Just nu, när det talas om förlorade år eller till
            och med decennier av utveckling, är det viktigare än någonsin
            att vara resultatorienterad och inte gömma sig bakom ett utbetalningsmål.
          </note>
          <note>
            För att ställa om fokus till resultat behövs en förändring i
            styrningen och budgeteringen av biståndet. Moderaterna vill se
            en fyraårig budgetram i stället för dagens ryckiga och oförutsägbara
            modell. Med långsiktig planering, förutsägbarhet och fokus på
            resultat kan vi åstadkomma mer.
          </note>
          <note>
            Fru talman! Riksrevisionen konstaterar att det finns risker för
            sneda incitament i valet av garantitagare när subventioner belastar
            förvaltningsanslaget. Det beskrivs att förvaltningsanslaget är
            mindre flexibelt än biståndsanslaget, vilket riskerar att skapa
            incitament för samarbete med garantitagare utifrån deras betalningsförmåga
            i stället för deras förmåga att nå ut till rätt målgrupper.
          </note>
          <note>
            Moderaterna förespråkar därför att finansieringen för garantiinstrumentet
            förändras så att subventioner av den administrativa avgiften inom
            garantiinstrumentet finansieras från biståndsanslaget.
          </note>
          <note>
            Detta blev ett kort anförande, men vi kanske tar igen det i debatten
            här. Jag vill avsluta med att yrka bifall till reservation 1.
          </note>
          <note>
            Anf. 122 MARKUS WIECHEL (SD):
          </note>
          <note>
            Fru talman! I dag debatterar vi som bekant en skrivelse som rör
            den granskning som skett av Sidas garantiverksamhet samt om arbetet
            har varit effektivt.
          </note>
          <note>
            I grund och botten är det bra att garantier har kommit att få
            en ökad betydelse inom utvecklingssamarbetet. Från Sverigedemokraternas
            sida ser vi därför att det är positivt med den här typen av granskningar.
            Vi menar dock att regeringen tydligare behöver vidta ett antal
            åtgärder.
          </note>
          <note>
            I likhet med vad som anfördes från Moderaterna alldeles nyss
            ser vi att det är problematiskt när man har fokus på hur mycket
            pengar som satsas på biståndet och inte på vilket resultat dessa
            satsningar ger. Vi menar att man måste ha ett mycket tydligare
            resultatfokus och att man ska eftersträva att pengarna också gör
            nytta.
          </note>
          <note>
            I jämförelse med andra givarländer går en mycket liten del av
            det svenska biståndet till företag och företagare i mottagarländerna.
            Systemet med kreditgarantier är därför positivt, då det till viss
            del kompenserar för att så mycket av biståndet går till offentliga
            verksamheter eller civilsamhällesorganisationer.
          </note>
          <note>
            Även om Riksrevisionen inte har lämnat några konkreta rekommendationer
            efter granskningen står det klart att man tydligt efterfrågar
            att objektiva grunder används och redovisas för beslut om subventioner
            till kreditavgifterna. Subventioner kan annars snedvrida kreditmarknaden,
            och det faktum att biståndspolitiken styrs av ett övergripande
            utgiftsmål ökar denna risk.
          </note>
          <note>
            Det är dessutom tydligt att Riksrevisionen ser ett behov av bättre
            analyser av eventuella framtida förluster. Även om förlusterna
            hittills varit små kan det ske förändringar i framtiden. Det finns
            en risk att det kommer att se annorlunda ut, och i värsta fall
            kan exempelvis organiserad brottslighet komma att försöka ta del
            av de medel som erbjuds. Sverigedemokraterna instämmer därför
            i att det finns behov av förbättringar och menar likt Riksrevisionen
            att det interna stödet och dokumentationen för dessa analyser
            måste stärkas.
          </note>
          <note>
            Fru talman! Sverigedemokraterna har vid upprepade tillfällen
            påpekat att regeringen behöver vara mycket tydligare i sitt stöd
            till förtryckta minoriteter runt om i världen. Det kommer vi sorgligt
            nog också att behöva återkomma till i framtiden. Vi tvingas till
            att fortsätta med detta just mot bakgrund av den brist på engagemang
            som vi ser att regeringen har i denna fråga.
          </note>
          <note>
            Den globalt sett mest förföljda gruppen är den kristna, vilket
            är ett skäl i sig att stärka engagemanget för att erkänna detta
            faktum och verka för att skydda denna grupp från olika former
            av övergrepp som vi ser kontinuerligt runt om i världen. Som ett
            land som till stor del är byggt på kristna traditioner har Sverige
            dessutom ytterligare anledning att agera i denna fråga.
          </note>
          <note>
            Biståndet är i detta avseende ett fantastiskt verktyg för att
            hjälpa utsat ­ ta, vilket vi bör göra, men också för att sätta
            press på stater som inte lever upp till särskilda villkor. Vi
            menar att Sverige måste ställa tydligare villkorade krav på förbättringar
            i dessa avseenden gentemot de stater som tar emot svenskt bistånd,
            inklusive i form av Sidas garantiverksamhet.
          </note>
          <note>
            Fru talman! Flyktingläger ses i allmänhet som en temporär lösning
            i en akut och svår tid för människor som tvingats fly från sina
            hem. Sorgligt nog visar verkligheten i dag på något helt annat.
            Flyktingläger tenderar att bli kvar under tiotals år och i många
            fall ännu längre, och i flera fall har läger successivt kommit
            att förvandlas till permanenta bosättningar. Hela bosättningsorter
            har utvecklats på många håll runt om i världen. Vi är säkert flera
            här inne som med egna ögon har besökt dessa läger och sett den
            här utvecklingen. Vi har sett denna förvandling från flyktingläger
            till rena städer.
          </note>
          <note>
            Nyckeln för att dels ge de människor som bor i dessa läger en
            någor ­ lunda säker tillvaro och ett drägligt liv, dels möjliggöra
            en långsiktig försörjning är att verka för ett utvecklat näringsliv
            där invånarna själva får en chans till ett arbetsliv och en värdig
            sysselsättning.
          </note>
          <note>
            Kreditgarantier ges i dag till just sådana projekt i olika flyktingläger,
            vilket är positivt. Vi skulle dock med fördel se att företagsprojekt
            i flyktingläger speciellt betonas när det gäller krediter till
            små företag, eftersom de kan bidra till en tryggare utveckling
            av lägren och förhoppningsvis också minska uppkomsten av exempelvis
            flyktingströmmar från dessa.
          </note>
          <note>
            Fru talman! Med detta sagt önskar jag yrka bifall till Sverigedemokraternas
            reservation i betänkandet, som är reservation nummer 2.
          </note>
          <note>
            Anf. 123 ANNIKA STRANDHÄLL (S):
          </note>
          <note>
            Fru talman! Vi debatterar i dag utrikesutskottets betänkande
            Riksrevi ­ sionens granskning av Sidas garantiverksamhet . För
            en del som lyssnar på dagens debatt kan det förefalla vara något
            som först kan låta tekniskt och perifert, men inget kan vara mer
            fel.
          </note>
          <note>
            Svenskt bistånd är känt för att göra verklig skillnad runt om
            i världen och är något som vi kan vara oerhört stolta över. Som
            socialdemokrat är det självklart att stå upp för enprocentsmålet
            i en tid som just nu utmanar hela mänskligheten. Samtidigt behöver
            vi hitta fler verktyg och nya möjligheter som kan bidra till att
            skapa ytterligare nytta. Ett sådant verktyg, som har vuxit i betydelse
            under senare år, handlar dagens debatt om.
          </note>
          <note>
            Redan före pandemin var den humanitära situationen oerhört allvarlig
            på många platser runt om i världen. Redan före pandemin befann
            sig fler människor än någonsin på flykt, bland annat beroende
            på att de väpnade konflikterna i världen är fler än någonsin men
            också på att vi ser allt allvarligare effekter av klimatförändringarna,
            såsom extrem torka, översvämningar och skadeinsekter. Redan före
            pandemin var det tyvärr allt fler människor som inte kunde äta
            sig mätta. Det som har skett under de senaste ett och ett halvt
            år en är att covid-19-pandemin exponentiellt har förstorat des
            ­ sa utmaningar.
          </note>
          <note>
            Enligt en aktuell rapport från Oxfam kan det ta mer än tio år
            innan andelen fattiga i världen ligger på samma nivå som precis
            före pandemin. Samtidigt, enligt samma rapport, tog det för världens
            tusen rikaste personer knappt nio månader från pandemins start
            innan deras förmögenheter hade återhämtat sig.
          </note>
          <note>
            Covid-19-pandemin har ökat den ekonomiska ojämlikheten i nästan
            alla länder i hela världen. Det är också första gången en sådan
            förändring har uppmätts sedan mätningarna startade, för över hundra
            år sedan.
          </note>
          <note>
            En naturlig följd av detta, som vi nu genomlever, är att fattigdomen
            och hungern ökar, att vi nu står i den värsta arbetslöshetskrisen
            på 90 år. Över 200 miljoner människor riskerar att hamna i fattigdom
            på grund av pandemins ekonomiska konsekvenser.
          </note>
          <note>
            Inte minst drabbas kvinnor väldigt hårt av coronapandemins effekter,
            för globalt är ju kvinnor överrepresenterade i gruppen med lågbetalda
            jobb och osäkra anställningar. 60 procent av världens kvinnor
            arbetar i den informella sektorn. Vi ser också att otryggheten
            när det gäller livsmedels ­ försörjningen i världen ökar och att
            personer i behov av akut hjälp blir allt fler.
          </note>
          <note>
            Sammanfattningsvis kan man säga att pandemin har spätt på den
            redan stora ojämlikheten i världen gällande ekonomi, gällande
            ras och gällande kön, och den stora klyftan mellan rika och fattiga
            i världen visar sig vara minst lika dödlig som viruset i sig.
          </note>
          <note>
            Världsbanken pekar på att om alla världens länder nu i stället
            skulle jobba för att minska ojämlikheten i samhället skulle man
            kunna återgå till den välfärdsnivå som vi hade före pandemin på
            tre år i stället för det decennium som Oxfam talar om. I stället
            ser vi tyvärr att många länder i vår omvärld drar ned på sina
            ambitioner när det gäller bistånd och solidaritet med dem som
            nu drabbas, vilket riskerar att förstärka den negativa utvecklingen.
          </note>
          <note>
            Jag tycker att det är ett svaghetstecken att stora partier i
            Sveriges riksdag, som Moderaterna och Sverigedemokraterna, väljer
            ett sådant tillfälle att låta de fattigaste i världen ta notan
            för ett av världens rikaste länder, för det är precis det som
            görs när man nu i debatten om storleken på det svenska biståndet
            ställer världens fattiga mot utgifter för svensk polis.
          </note>
          <note>
            Svenskt bistånd är dessutom ett av världens absolut bästa. Oberoende
            utvärderingar visar att våra pengar träffar rätt och hjälper många
            av de absolut mest utsatta i världen. När utvecklingen på många
            håll går åt fel håll och demokratin backar på fler ställen än
            den går framåt räknas varje insats för fred, demokrati, utveckling
            och mänskliga rättigheter.
          </note>
          <note>
            Det här är inte en tid att låta världens fattiga ta en del av
            notan för det svenska biståndet.
          </note>
          <note>
            Brist på finansiering, som vi diskuterar här i dag, är också
            ett hinder för många entreprenörer i utvecklingsländer, inte minst
            kvinnor, och för viktiga infrastrukturprojekt och för att människor
            ska kunna ta sig ur fattigdom. Där har Sverige nu ett unikt garantiinstrument
            som möjliggör för Sida att dela risker med långivare och investerare.
            Därför är Riksrevisionens granskning verkligen välkommen. Bedömningen
            i Riksrevisionens granskning är just att garantierna har fått
            ökad betydelse inom det svenska utvecklingssamarbetet. Riksrevisionen
            gör också bedömningen att regeringens styrning har varit tydlig
            och att arbetet med garantierna i huvudsak har fungerat bra. Det
            är väldigt glädjande.
          </note>
          <note>
            Med detta sagt yrkar jag bifall till utrikesutskottets förslag.
          </note>
          <note>
            Anf. 124 HELENA ANTONI (M) replik:
          </note>
          <note>
            Fru talman! Svenskt bistånd ska göra skillnad på riktigt, och
            det tror jag att jag och Annika Strandhäll är överens om. Men
            i dag försvårar utbetalningsmålet för goda projekt som hade kunnat
            göra stor nytta. Sidas medarbetare uppger att garantiers kostnadseffektivitet
            är en utmaning på grund av att det helt enkelt inte genererar
            utbetalningar.
          </note>
          <note>
            Behoven i världen blir inte mindre, tvärtom, precis som Annika
            Strandhäll lyfter upp i sitt anförande. Extremfattigdomen ökar
            markant i spåren av pandemin, och utvecklingen går åt fel håll.
          </note>
          <note>
            Därför vill jag fråga: Tycker Annika Strandhäll att det är okej
            att kostnadseffektiva projekt bortprioriteras på grund av att
            de inte genererar utbetalningar? Är detta ett rimligt förhållningssätt
            i en tid då det talas om förlorade år, eller till och med decennier,
            av utveckling?
          </note>
          <note>
            Anf. 125 ANNIKA STRANDHÄLL (S) replik:
          </note>
          <note>
            Fru talman! Jag tackar Helena Antoni för frågan.
          </note>
          <note>
            Det är viktigt att påpeka att det svenska biståndet har utvärderats
            i närtid av OECD-Dac, faktiskt så sent som 2019, och att man då
            konstaterade att det svenska biståndet generellt sett är väldigt
            effektivt.
          </note>
          <note>
            Men som jag också underströk i slutet av mitt huvudanförande
            är arbetet med garantier ett viktigt instrument. Därför är det
            glädjande att Riksrevisionens granskning i stort landar i att
            det ser ganska bra ut. Den innehåller också ett antal rekommendationer,
            inte minst till myndigheterna, som innebär att man kommer att
            kunna förbättra detta ytterligare.
          </note>
          <note>
            Oavsett om det handlar om garantiinstrumentet eller de övriga
            delarna av det svenska biståndet behöver vi se till att varje
            krona används på absolut bästa sätt, och det omfattar även detta.
          </note>
          <note>
            Anf. 126 HELENA ANTONI (M) replik:
          </note>
          <note>
            Fru talman! Moderaterna vill att Sverige fortsätter att göra
            stor skillnad i världen, men det måste finnas en rimlighet i detta.
            Statens budget är inte oändlig, och i dag har vi stora problem
            som behöver lösas även inom Sveriges gränser.
          </note>
          <note>
            Just nu har vi ett instrument som är kostnadseffektivt, och det
            är garantiinstrumentet, som kan göra stor skillnad för många människor
            i världen. Men på grund av utbetalningsmålet bortprioriteras användningen
            av garantierna.
          </note>
          <note>
            Varför ska Sverige utgå från ett mål som försvårar för utvecklingsarbetet?
            Vore det inte bättre att i stället jobba resultatorienterat med
            alla de verktyg vi har till vårt förfogande?
          </note>
          <note>
            Anf. 127 ANNIKA STRANDHÄLL (S) replik:
          </note>
          <note>
            Fru talman! Svenskt bistånd arbetar resultatorienterat och utvärderas
            också kontinuerligt, och den sammanfattande slutsatsen är som
            sagt att det svenska biståndet är väldigt effektivt.
          </note>
          <note>
            I den tid vi nu lever i ska man nog inte orsaka den osäkerhet
            eller skicka de signaler som svajigheten hos stora partier i Sveriges
            riksdag gör kopplat till biståndet.
          </note>
          <note>
            Jag satt så sent som på lunchen i dag i ett möte med Concord,
            som representerar ett stort antal mycket seriösa biståndsorganisationer
            i Sverige, och då lyftes just den oro de känner för hur populistisk
            den svenska biståndsdebatten har blivit. Till exempel gäller det
            hur Moderaterna ställer det svenska biståndet mot finansieringen
            av den svenska poliskåren i olika delningsbilder. Det är inte
            seriöst.
          </note>
          <note>
            Anf. 128 MARKUS WIECHEL (SD) replik:
          </note>
          <note>
            Fru talman! På Annika Strandhäll låter det som att den svenska
            statens säck med pengar är oändlig.
          </note>
          <note>
            Det finns faktiskt en sak som förenar mig och Annika Strandhäll,
            tro det eller ej, och det är att vi båda tror att bistånd kan
            göra skillnad för utsatta människor runt om i världen. Vi är båda
            anhängare av internationellt bistånd.
          </note>
          <note>
            Problemet är, som Moderaterna också sagt, att Socialdemokraternas
            och regeringens fokus tycks vara att skicka ut så mycket pengar
            som möjligt från Sverige till olika biståndsprojekt. Min uppfattning
            är i stället att de pengar vi använder ska användas på rätt sätt.
            Det är resultatet som ska stå i fokus, och det är på det vi måste
            rikta fokus.
          </note>
          <note>
            Pengapåsen är givetvis inte oändlig, och de resurser vi kan lägga
            på internationellt bistånd är begränsade. Då ska de också göra
            nytta. Men framför allt måste de vägas mot förhållandena i Sverige.
            Om det går dåligt för det svenska samhället blir det mindre pengar
            över till bistånd. Allt hänger alltså ihop.
          </note>
          <note>
            Mot bakgrund av detta frågar jag Annika Strandhäll: Menar hon
            att det inte finns något tak för hur mycket pengar Sverige kan
            satsa på bistånd?
          </note>
          <note>
            Anf. 129 ANNIKA STRANDHÄLL (S) replik:
          </note>
          <note>
            Fru talman! Jag tackar Markus Wiechel för frågan.
          </note>
          <note>
            Efter att ha varit minister under fem års tid är jag mycket väl
            medveten om att den svenska statsbudgeten inte är oändlig. Varje
            krona måste användas på ett effektivt och klokt sätt för att bygga
            ett starkare Sverige, och våra internationella engagemang ska
            göra skillnad på riktigt men också bidra till att förstärka Sveriges
            position på olika sätt. Det vill jag påstå att det svenska biståndet
            gör.
          </note>
          <note>
            Precis som Markus Wiechel själv säger lever vi i en speciell
            tid, och just därför fokuserade jag i mitt huvudanförande på den
            snabba negativa utveckling vi ser som en följd av pandemin och
            vad det innebär för världens fattiga, för stabiliteten i vår omvärld
            och för risken för ytterligare flyktingströmmar och konflikter.
            Det är precis detta som det svenska biståndet är tänkt att bidra
            till att minska genom att bygga stabilitet och stötta länder att
            ta sig ur fattigdom.
          </note>
          <note>
            Att i detta läge och som ett av världens ledande biståndsländer
            skicka en signal att det är okej att skära ned det svenska biståndet
            med en tredjedel, vilket är det vi talar om, till förmån för finansieringen
            av den svenska poliskåren är inte seriöst. Dessa behov ska inte
            behöva ställas mot var ­ andra.
          </note>
          <note>
            Dessutom är det svenska biståndet väldigt effektivt.
          </note>
          <note>
            Anf. 130 MARKUS WIECHEL (SD) replik:
          </note>
          <note>
            Fru talman! Svenskt bistånd är också väldigt generöst och har
            varit så under lång tid. Vi är med råge bland de främsta när det
            gäller hur mycket pengar vi satsar på bistånd, och det kan vi
            vara stolta över. Men vi måste också se att vi inte hela tiden
            kan göra allt och att vi inte kan rädda hela världen.
          </note>
          <note>
            När det gäller signaler är det väl bättre att man signalerar
            vad som kan komma framöver för att få en långsiktighet i politiken.
            Faktum är att Sverige inte heller har klarat pandemin särskilt
            väl. Vår arbetslöshet är en av de värsta i EU, om inte den värsta.
            Sverige har också kommit att bli ett parialand i förhållande till
            andra länder till följd av regeringens urusla pandemihantering.
            Detta kommer givetvis drabba handeln med Sverige och så vidare.
            Pandemihanteringen påverkar många områden.
          </note>
          <note>
            Pengarna vi kan satsa på bistånd är inte oändliga, och därför
            måste vi fokusera på att satsa rätt och se till att pengarna går
            till det de ska. Men framför allt får vi inte blunda för det faktum
            att det finns andra områden i samhället som vi behöver satsa på
            för att vi över huvud taget ska kunna ha något bistånd framöver.
          </note>
          <note>
            Anf. 131 ANNIKA STRANDHÄLL (S) replik:
          </note>
          <note>
            Fru talman! Det får stå för Markus Wiechel när han benämner Sverige
            som ett parialand och pratar om regeringens urusla pandemihantering.
            Historien och utvärderingar lär så småningom visa huruvida detta
            blir eftermälet eller inte.
          </note>
          <note>
            Vad vi kan konstatera är att Sverige inte lever i en bubbla,
            utan vi är precis som många andra länder drabbade av konsekvenserna
            av pandemin i form av arbetslöshet och stora utmaningar framöver.
          </note>
          <note>
            Tack och lov kan vi konstatera att vi sedan 2014 har haft en
            regering som har vänt det underskott på 60 miljarder i de svenska
            statsfinanserna, vilket togs över, till ordentliga överskott –
            eller, för att citera finansminis ­ tern, sparat ordentligt i
            ladorna. Tack vare det har vi, med satsningar på företag och på
            våra socialförsäkringar, för att nämna några områden, kunnat mota
            konsekvenserna av krisen på ett sätt som kanske saknar motstycke
            jämfört med många andra länder. Detta tror jag att en utvärdering
            så småningom kommer att visa oss.
          </note>
          <note>
            Det är precis detta som det handlar om: Man måste ha ordning
            och reda i statsfinanserna för att kunna se till att man har ett
            bistånd framåt på en nivå som vi alla önskar men också för att
            kunna hantera konsekvenserna av coronapandemin och bygga tillbaka
            bättre, som man säger.
          </note>
          <note>
            Jag tackar Markus Wiechel för hans frågeställningar och ser fram
            emot fortsatt debatt om storleken på svenskt bistånd.
          </note>
          <note>
            Anf. 132 MAGNUS EK (C):
          </note>
          <note>
            Fru talman! En av utvecklingspolitikens bistra sanningar är att
            pengarna inte räcker. Världens samlade biståndsbudgetar kommer
            inte på långa vägar att räcka till för att förverkliga målen i
            Agenda 2030 och för att lyfta människor ur fattigdom och se till
            att vi når de utvecklingsmål som vi gemensamt har enats om ska
            uppnås under detta decennium.
          </note>
          <note>
            Om vi ska nå de globala målen måste vi kunna utnyttja andra finansier
            ­ ingskällor. Till viss del handlar det om att se till att korruption
            och skatte ­ flykt inte urholkar ekonomin och utvecklingskraften
            i utvecklingsländerna och om att korrupta ledare inte får stjäla
            från sin egen befolkning. Men framför allt, fru talman, är vår
            utmaning att mobilisera andra finansierings ­ källor och privat
            kapital för att nå utvecklingsresultat. Garantiverksam ­ heten
            är en viktig del i att förverkliga detta.
          </note>
          <note>
            Även om det är ett relativt nytt instrument och förhoppningsvis
            ett instrument som kommer att utvecklas ser vi redan ganska goda
            tecken. Det var med nöje som jag läste granskningen från Riksrevisionen,
            och jag är säker på att det inte är den sista granskning som vi
            kommer att se på detta område. Det som redan nu kan uttolkas är
            att det är ett instrument som redan är viktigt och som har potential
            att utvecklas och göra ännu mer nytta.
          </note>
          <note>
            Centerpartiet vill att biståndsbudgeten i betydligt högre grad
            än i dag ska fungera som en hävstång för att mobilisera bredare
            resurser, alltså precis det som garantiverksamheten är tänkt att
            göra.
          </note>
          <note>
            Vi vill se att stater, däribland Sverige, är med och försöker
            minska risken för den som vill investera för att uppnå utvecklingsresultat.
            Vi vet alla att ett problem när det gäller att försöka lyfta folk
            ur fattigdom, bygga rikare länder och se till att de fattigaste
            länderna i världen utvecklas är att det är osäkra miljöer att
            verka i. Vi vet att det är så för dem som arbetar med biståndet,
            och vi vet att det är så för företag. Det kan vara knepigt att
            ha personal där. Man tar ekonomiska risker. Och vi vet att respekten
            för äganderätten, för privatpersoner såväl som för företag, ofta
            brister.
          </note>
          <note>
            Allt detta summerar till en högre risk. Om vi ska kunna göra
            det tillräckligt säkert och lite säkrare lite oftare, för att
            få lite fler investeringar för varje år som går i dessa miljöer,
            behövs instrument, och det behövs verktyg för att sänka tröskeln.
            Det är precis detta som garantiverksamheten skulle kunna vara.
          </note>
          <note>
            Detta handlar om att till exempel svenska företag, som har ett
            stort kunnande på klimat- och miljöområdet, som har ett stort
            know-how när det handlar om att bygga hållbar tillväxt och som
            ofta också är bra på att skapa arbetstillfällen med sjysta villkor,
            oftare ska våga investera i miljöer där det svenska biståndet
            verkar och på så sätt bygga bredare och mer långsiktiga relationer.
          </note>
          <note>
            Fru talman! Om det är något som vi också vet är det att målet
            med biståndet är att vi inte ska behöva ge det och att vi en dag
            ska kunna säga att vi nu har uppnått våra mål, att vi nu har nått
            så långt vi kan nå med utvecklingspolitiken och att det nu handlar
            om att gå över till bredare relationer, att vi fortsätter att
            ha en relation med de länder, lokalsamhällen och regioner där
            vi verkar och att vi knyter tätare band till Sverige samtidigt
            som vi hjälper till att lyfta människor ur fattigdom, bygga hållbara
            samhällen och bygga jämställdhet, demokrati och rättssäkra samhällen
            runt om i världen.
          </note>
          <note>
            Garantiverksamheten kan också ha en viktig roll för att se till
            att de ekonomiska resurserna når dem som kämpar för att lyfta
            sig själva, dem som kämpar för att lyfta lokalsamhället ur fattigdom,
            dem som kämpar för att göra precis samma fattigdomsresa som Sverige
            har gjort under de senaste 170 åren. Det är de som vi vet inte
            nås tillräckligt, de som har svårt att ansluta till de finansiella
            flödena och de som har svårt att få ett lån för att utveckla eller
            starta sitt företag och ta det arbete som de redan gör men faktiskt
            kunna omsätta det till ett företagande i en offentlig och vit
            ekonomi. Här kan garantiverksamheten ha en viktig roll för att
            minska risken.
          </note>
          <note>
            Det är såklart inte ett verktyg som står helt för sig självt.
            När vi använder garantiverktyget är det viktigt att det också
            handlar om att växla upp resurser för att nå utvecklingsresultat.
            Det handlar inte om att vi ska flytta pengar från en statlig budget
            till ett företags intäktssida. Det som är glädjande i Riksrevisionens
            rapport är att det, åtminstone så här långt, är en risk som man
            har kunnat klara av att undvika. Det kommer inte att bli en mindre
            utmaning när verktyget förhoppningsvis skalas upp och utvecklas.
          </note>
          <note>
            Vidare, fru talman, blir allt detta inte mindre viktigt efter
            det år som vi precis har haft, efter coronapandemin som har slagit
            in och inneburit att vi har tappat kanske tio år eller mer av
            utvecklingsresultat och fattigdomsbekämpning.
          </note>
          <note>
            Vi vet att hundratals miljoner nu riskerar att kastas tillbaka
            in i fattigdom, och om man kastas tillbaka in i fattigdom kommer
            som ett brev på posten den ökade risken för ojämställdhet, för
            könsbaserat våld och för att flickor och pojkar hålls hemma från
            skolan. Det handlar om alla de andra utvecklingsresultat som vi
            strävar efter. Vi riskerar att tappa utvecklingen på alla områden
            när fattigdomen nu åter breder ut sig i breda lager i pandemins
            spår.
          </note>
          <note>
            Det kommer just nu, efter pandemin, när vi ska försöka bygga
            tillbaka, att vara viktigt att vi vänder den utveckling som skett
            under pandemin, när handelskedjor har brutits, när ekonomier har
            saktat ned, när företag har tvingats stänga igen och när affärsmöjligheter
            för vanliga människor har försvunnit.
          </note>
          <note>
            Vi vet att vår utmaning de närmaste åren är att göra allt vi
            kan för att få den motsatta utvecklingen – precis det som hänt
            det senaste decenniet: att frihandeln verkar, att fler kopplar
            in i globala värdekedjor och att fler får möjlighet att vara företagare
            och lyfta sig själv a , sina barn och sitt lokalsamhälle ur fattigdomen.
            Här kan garantiverksamheten också spela en ytterst viktig roll,
            genom att se till att de positiva ekonomiska trenderna blir så
            starka som möjligt i verkligheten efter pandemin.
          </note>
          <note>
            Fru talman! Jag har sagt att jag är glad över Riksrevisionens
            granskning. Jag hoppas att detta innebär att vi får en mer spänstig
            debatt om vad vi vill använda garantiverksamheten till och hur
            vi använder biståndsbudgeten som en hävstång för att nå ytterligare
            utvecklingsresultat.
          </note>
          <note>
            Som sagt har vi en utmaning även om fler länder når märket 0,7
            procent av bruttonationalinkomsten i bistånd och även om fler
            länder förhoppningsvis gör som Sverige och ser att de behöver
            ta ett särskilt ansvar och lägger sig över det märket. Även om
            vi klarar detta räcker de offentliga medlen inte till, utan vi
            måste kanalisera alla ekonomiska strömmar vi kan om vi ska klara
            av att nå målen i Agenda 2030.
          </note>
          <note>
            Anf. 133 YASMINE POSIO (V):
          </note>
          <note>
            Fru talman! Den extrema fattigdomen i världen har de senaste
            decennierna minskat dramatiskt. Åtta av tio barn får i dag vaccin
            mot mässling. Medellivslängden i världen har ökat till 70 år,
            och barnadödligheten har sjunkit till under 5 procent. Detta visar
            att det går att förändra om viljan finns.
          </note>
          <note>
            Tyvärr har vi de senaste åren sett att den positiva utvecklingen
            har stannat av och till och med vänt bakåt, bland annat på grund
            av det ökande antalet konflikter i världen. Och denna negativa
            utveckling har dessvärre förstärkts av pandemin. Det för med sig
            att fler tvingas lämna sina hem, fler kvinnor och flickor utsätts
            för sexuellt våld och färre barn får möjlighet att gå i skolan.
          </note>
          <note>
            Men utvecklingen går inte bara bakåt i länder som är i konflikt,
            utan ett flertal länder stryper även det demokratiska utrymmet.
            Yttrandefriheten inskränks genom att medieföretag tvingas lägga
            ned, journalister tystas och människor hindras från att organisera
            sig och från att demonstrera. Det finns även länder som nu, på
            2000-talet, inför lagar som minskar kvinnors och flickors rätt
            att bestämma över sina egna kroppar.
          </note>
          <note>
            Reaktionära, patriarkala och rasistiska strömningar, ofta med
            stöd av en ekonomisk elit, skördar framgångar genom att rikta
            udden mot de redan mest utsatta och genom att förstöra miljön
            och klimatet. I denna tid behövs en kraftfull politik för jämlikhet,
            rättvisa och hållbar global utveckling.
          </note>
          <note>
            Fru talman! Om inte vi ser till att människor har sjysta arbetsvillkor
            och löner, om inte skola, sjukvård och omsorg ges efter behov,
            om inte jämställdhet uppnås och kvinnor får rätt att bestämma
            över sina egna kroppar, om inte diskriminering och rasism motas
            och om vi inte tar klimatförändringarna på allvar spelar det ingen
            roll hur många millenniemål eller Agenda 2030 som upprättas; ojämlikheten
            kommer att fortsätta öka.
          </note>
          <note>
            Det gäller inte bara alla andra regeringar ute i världen utan
            även Sveriges. Här prioriteras skattelättnader för rika som inte
            kan spola sina toaletter på lantstället, trots nedskärningar på
            förskolor, skolor och äldreomsorg. Här prioriteras privata utförare
            i välfärden, trots att den därmed utarmas och majoriteten av svenska
            folket vill ha bort vinster ur välfärden. Här är regeringen alltså
            beredd att försämra arbetsvillkoren, trots att de allra flesta
            vill ha bättre arbetsvillkor, inte minst våra ungdomar och nyanlända
            som utnyttjas i en arbetsmarknad med jobb på timmar och gigjobb
            i dålig arbetsmiljö.
          </note>
          <note>
            Med tanke på att regeringen inte driver på för ökad jämlikhet
            i Sverige är jag inte förvånad över att regeringen inte driver
            på för det som verkligen behövs för att göra världen mer jämlik.
            Bland annat lyfter FN och mängder av organisationer fram human
            rights and environmental due diligence för att företag ska tvingas
            följa de mänskliga rättigheterna, klimatavtal och erbjuda sjysta
            arbetsvillkor och löner. Även land-för-land-rapportering lyfts
            fram som ett verktyg mot den skatteflykt som är större än all
            världens bistånd. Men regeringen bara rycker på axlarna åt de
            viktiga förslagen.
          </note>
          <note>
            Här står vi alltså nu, med en ojämlikhet som enligt Oxfams rapport
            The Inequality Virus är så stor att världens tio rikaste personer
            under pandemin har tjänat mer än vad som behövs till covid-19-vaccin
            till hela jordens befolkning och för att se till att ingen hamnar
            i fattigdom på grund av pandemin. Detta pågår samtidigt som de
            flesta av världens människor har fått försämrad ekonomi.
          </note>
          <note>
            Tills vi har ändrat det orättvisa systemet behövs bistånd. Det
            är det minsta vi i den rika delen av världen kan göra. Det är
            ju vi som har gjort och fortsätter att göra rikedomar på bekostnad
            av folkflertalet.
          </note>
          <note>
            Fru talman! Att svenskt bistånd till stor del bidrar till att
            nå uppsatta mål eller till att motverka tillbakagång visar ett
            flertal olika utvärderingar. Den som har störst spridning och
            som betyder mycket inom biståndsvärlden är OECD-Dacs rapport som
            senast 2019 klassade Sverige som bäst i klassen. Det gör mig som
            biståndspolitisk talesperson väldigt stolt, även om jag är vänsterpartist.
            Men det innebär inte att jag anser att regeringen kan luta sig
            tillbaka och köra kvar i invanda spår. Biståndet måste såklart
            ständigt utvecklas, förbättras och kompletteras med andra verktyg.
          </note>
          <note>
            Garantiverksamheten, som vi pratar om i dag, är ett nytt sätt
            att kanalisera och bidra till länders utveckling. I många andra
            länder riktas berättigad kritik mot garantiverksamhet då de länderna
            använder biståndsmedel till det. Biståndsmedel som hade kunnat
            användas till exempelvis vård, skola och stabila skattemyndigheter
            ligger alltså på hög om eventuellt utbetalda lån inte skulle återbetalas.
          </note>
          <note>
            Sverige har i stället valt att använda Riksgälden när det gäller
            garantier och kan på så sätt fortsätta med annat nödvändigt bistånd.
            Det lyfter även Riksrevisionen upp som en positiv sak när de har
            granskat garantiverk ­ samheten. Däremot riktar de berättigad
            kritik mot Sidas utvärderingar, som ännu inte är tillräckligt
            träffsäkra för att man ska kunna se huruvida de biståndspolitiska
            målen uppnås av garantiverksamheten. Det finns dess ­ värre inte
            heller någon forskning som visar på garantiverksamhetens effek
            ­ ter. Samtidigt som jag anser att det är bra att vi provar nya
            sätt är det alltså viktigt att vi inte utökar garantiverksamheten
            förrän vi har tydliga resultat som visar att det fungerar.
          </note>
          <note>
            Pandemin har som sagt visat att det ekonomiska system vi lever
            i inte fungerar. Här finns ytterligare nytt som vi skulle kunna
            trycka på för och som skulle kunna hjälpa oss att komma snabbare
            ur pandemin.
          </note>
          <note>
            Läkemedelsbolagen har snabbt lyckats ta fram vaccin. Men de har
            inte gjort det helt själva i ett vakuum, utan de har fått stora
            statliga stöd för det. Trots det lyckas de inte tillverka tillräckligt
            med vaccin för att tillgodose alla. Här skulle vi återigen kunna
            göra något nytt för att se till att mer vac ­ cin produceras.
            Sverige bör ställa sig bakom det förslag som har lagts fram av
            Indien och Sydafrika tillsammans med över hundra låg- och medel
            ­ inkomstländer om att patent och immaterialrättsskydd ska tas
            bort från covid-19-vaccin tillsammans med andra relevanta läkemedel
            och teknik som behövs i kampen mot pandemin. På så sätt skulle
            fler än bara några få läkemedelsföretag ges möjlighet att producera
            vaccin, vilket innebär ökad produktion och lägre pris per dos.
            Det skulle inte kosta biståndet nå ­ gonting om patentet hävdes.
            Tvärtom skulle biståndet räcka till fler doser.
          </note>
          <note>
            Fru talman! Jag har mött fantastiskt fina människor, både här
            och ute i världen, som vill se en rättvis och jämlik värld där
            alla har samma möjligheter och frihet att leva de liv de själva
            har valt. Det är människor som samlar in pengar i solidaritet
            med världens andra människor. Det är människor som vårdar kvinnor
            och flickor som utsatts för grymma våldtäkter bara för att de
            bor på mark som innehåller naturresurser som våra multinationella
            företag vill ha tillgång till. Det är människor som trots att
            de fängslats och torterats fortsätter att kämpa för demokrati.
            Det är ursprungs ­ befolkning som trots att de riskerar att bli
            mördade står upp för att skydda skogar som riskerar att skövlas
            för att vi ska få billigt kött.
          </note>
          <note>
            Bistånd ska gå till att både skydda dessa människor och bygga
            resilienta samhällen som finns till för alla, inte bara de rika.
            Då är det viktigt att vi behåller den biståndsnivå vi har i Sverige
            och att vi uppmuntrar andra rika länder att göra som vi. Då är
            det viktigt att vi fortsätter med sådant bistånd som fungerar
            och samtidigt utvecklar nya sätt att arbeta för en jämlik värld.
            Med bistånd och genom att sluta tro att smulor ska trilla ned
            från de rikas bord kan vi nå de målen.
          </note>
          <note>
            Anf. 134 GUDRUN BRUNEGÅRD (KD):
          </note>
          <note>
            Fru talman! Vi har alla ett moraliskt ansvar att arbeta för att
            utrota fattigdom och förtryck i världen. Idén om att alla människor
            föds jämlika och fria var de än bor och har samma, lika och okränkbara
            värde och att vi alla har ett ansvar för varandra utgör en stark
            motivation till den solidaritet och medmänsklighet som är grundläggande
            i den kristdemokratiska ideologin. Denna solidaritet stannar inte
            vid Sveriges gränser.
          </note>
          <note>
            De övergripande målen för Sveriges utvecklingssamarbete måste
            vara att hävda människovärdet, höja de fattigaste människornas
            levnadsnivå och främja mänskliga rättigheter och demokrati. Den
            enskilda människans situation måste vara i fokus för detta arbete.
            Genom utbildning, arbete och ökad delaktighet i samhället, starkare
            civila samhällen och större spridning av makt och resurser främjas
            förutsättningarna för en hållbar utveckling.
          </note>
          <note>
            Kristdemokraterna står upp för enprocentmålet för svenskt bistånd,
            men Sveriges generösa bistånd ska vara effektivt. Vi har därför
            tidigare kritiserat regeringen för att kanalisera stora delar
            av den ökade biståndsbudgeten i ett trögt och många gånger ineffektivt
            FN-system. Detta är ett vårdslöst sätt att använda skattepengar
            och riskerar att urholka legitimitet ­ en för biståndspolitiken.
            Sidas garantiverksamhet, som är temat för dagens debatt, passar
            desto bättre in i det här perspektivet som ett effektivt sätt
            att minska fattigdomen.
          </note>
          <note>
            I Sidas samarbetsländer kan det vara svårt för en entreprenör
            att få lån för att kunna starta en verksamhet. Särskilt kvinnor
            och unga företagare kan ha problem att hitta någon bank som är
            beredd att ge lån till nya småföretag. Men om de får chansen kan
            en liten rörelse bidra till att familjen får råd att låta barnen
            få mer näringsrik mat och få gå i skolan. Man kanske rent av kan
            lägga undan lite pengar och förbättra sitt boende.
          </note>
          <note>
            Garantiverksamheten har inte pågått så många år. Därför har inte
            tillräckligt många projekt avslutats för att man ska kunna dra
            några generella slutsatser. Men de redovisningar som har gjorts,
            inte minst Riksrevisionens rapport som vi diskuterar i dag, visar
            att garantiverksamheten är ett mycket effektivt sätt att använda
            biståndsmedel. Genom att Sida och Riksgälden står för bankgarantierna
            vågar externa aktörer gå in med sina medel, vilket gör att de
            svenska biståndspengarna räcker till fler projekt.
          </note>
          <note>
            Det är därför bekymmersamt att en stor andel av medlen inte används.
            Riksrevisionen påtalar att garantiernas värde bara motsvarar hälften
            av garantiramen. Även om behoven är stora och Sida har fått mer
            pengar från regeringen används alltså inte allt.
          </note>
          <note>
            Fru talman! Det kan kanske ligga något i resonemanget att Sida
            blir en mer trovärdig förhandlingspart om inte allt utrymme är
            intecknat. Men pengarna hade sannolikt gjort mycket större nytta
            om det hade blivit verk ­ stad av dem i något land genom att man
            stöttat kvinnligt företagande eller ungas visioner om småföretagsamhet
            som en väg ut ur fattigdomen mot ett större ekonomiskt oberoende.
          </note>
          <note>
            Ett exempel är projektet i Georgien, som Sida berättade om för
            oss i utrikesutskottet, där många av de nystartade företagen förmodligen
            annars inte skulle ha kunnat få krediter att bygga upp sin verksamhet.
            Genom de 20 miljoner US-dollar som Sida garanterade där kunde
            TBC gå in med motsvarande belopp. Därigenom förväntas 440 miljoner
            kronor mobiliseras, det vill säga mycket grovt räknat en tjugofaldig
            potentiering av de satsade medlen.
          </note>
          <note>
            Ett annat exempel är Somalia Credit Guarantee Scheme där Sverige
            genom garantiverksamheten bidrar till att stärka den privata sektorn
            i ett konfliktland och skapa jobb och ekonomiska förutsättningar
            för kvinnor och ungdomar. Samtidigt får landets finansiella sektor
            möjlighet att utvecklas. Där har 239 nya jobb skapats.
          </note>
          <note>
            Det är värt att notera att risktagandet är väldigt begränsat.
            Erfarenheten säger att 99 procent av lånen betalas tillbaka och
            kan användas i nya projekt. På så vis kan man arbeta vidare på
            samma sätt.
          </note>
          <note>
            Riksrevisionens granskningar är mycket betydelsefulla och lyfter
            fram olika förbättringsområden. I det här fallet trycker man bland
            annat på behovet av att förbättra uppföljningarna av både resultat
            och prestationer på kort och medellång sikt. För ett ansvarsfullt
            förvaltarskap av de tilldelade medlen är naturligtvis även bedömningen
            av statens förväntade förluster för garantierna av stor betydelse,
            då man därmed också rimligen vidtar åtgärder för att minimera
            riskerna för fallissemang.
          </note>
          <note>
            Med detta, fru talman, yrkar jag bifall till utskottets förslag
            i betänkandet.
          </note>
          <note>
            Anf. 135 CAMILLA HANSÉN (MP):
          </note>
          <note>
            Fru talman! Riksrevisionen har granskat Sveriges biståndsmyndighet,
            Sida, och hur Sida jobbar med kreditgarantier. Orsaken till granskningen
            är att garantier har fått en ökad betydelse inom svenskt utvecklingssamarbete.
            Det har vi hört flera exempel på från föregående talare.
          </note>
          <note>
            Det här är ett finansiellt instrument som liknar en försäkring
            som gör att den risk som det innebär att låna ut pengar minskar.
            Genom att Sverige erbjuder kreditgarantier kan banker och investerare
            investera i utveck ­ lingsrelaterade projekt som annars inte hade
            fått finansiering. Det ger nya möjligheter till jobb och utveckling
            i fattiga länder.
          </note>
          <note>
            Riksrevisionens övergripande slutsats är att garantiverksamheten
            bedrivs på ett effektivt sätt. Man anser att regeringens styrning
            har varit tydlig och lämnar därför inga rekommendationer till
            regeringen. För Sidas del ger Riksrevisionen rekommendationer
            om att säkerställa att det ska gå att följa de överväganden som
            har legat till grund för garantiernas utformning. Kreditgarantiernas
            kontrollmekanismer är enormt viktiga. Både analys före beslut
            och uppföljning efteråt är viktigt.
          </note>
          <note>
            Miljöpartiet kämpar för en värld i balans där solidaritet och
            respekt för mänskliga rättigheter kombineras med hållbar utveckling
            och klimaträttvisa över hela världen. Den gröna rörelsen vill
            stärka det internationella samarbetet för miljö, fred, demokrati
            och utveckling. Där är biståndet för världen fattigaste en viktig
            del, och i ljuset av det senaste årets pandemi är resurser till
            återuppbyggnad än mer viktiga. Här kan garantierna ge möjlig ­
            het för människor i utsatta situationer att få tillgång till det
            kapital som behövs för att starta en verksamhet som gör att de
            kan försörja sig.
          </note>
          <note>
            Garantierna gör att även de som annars har svårt att få lån,
            till exempel kvinnor och unga entreprenörer, kan få den möjligheten.
            I Malawi får kvinnliga jordbrukare möjlighet till lån för investeringar
            samtidigt som de får utbildning för att utveckla sin verksamhet.
            I Etiopien får en bank grundad och styrd av kvinnor möjlighet
            att utöka sin verksamhet ytterligare. Genom den har kvinnliga
            kaffeodlare fått ökad tillgång till marknaden.
          </note>
          <note>
            När den biologiska mångfalden minskar och klimatförändringarna
            ökar drabbas människor som redan lever i fattigdom allra hårdast.
            Kampen om vatten, land och andra naturresurser är redan i dag
            en bakomliggande orsak till en rad våldsamma konflikter och krig.
            Därför måste mer göras för att rätt och rättvist förvalta våra
            gemensamma naturresurser. Det handlar om vår gemensamma framtid.
            Ett hoppfullt exempel här är investeringsplattformen Trine där
            småsparare i Sverige kan göra kapital tillgängligt för utbyggnad
            av solenergi i Afrika, tack vare Sidas garantier. Det minskar
            utsläpp och ger ren el till tiotusentals människor.
          </note>
          <note>
            Sveriges utrikespolitik ska fungera som en helhet. Miljöpartiet
            vill att Sveriges engagemang ska stärka demokrati, mänskliga rättigheter
            och klimat- och miljöarbete och minska fattigdom.
          </note>
          <note>
            Vi ser i världen i dag ökad fattigdom och stora hälsoutmaningar
            i spåren av pandemin. Vi ser skenande klimatförändringar och ett
            ekosystem i kris. Det är utmaningar som ingen kan lösa själv.
            Det kan vi såklart bara göra om vi samarbetar globalt. För Miljöpartiet
            är det självklart att golvet för biståndet ska vara 1 procent
            av bni så att vi kan fortsätta att driva en biståndspolitik som
            gör skillnad på riktigt och som når de människor som har det allra
            svårast.
          </note>
          <note>
            Som flera har nämnt tidigare: Inte ens om alla länder som kan
            tog ansvaret att lägga 0,7 procent – eller ännu hellre tog det
            ansvar som Sverige tar och lade lite till – skulle pengarna som
            behövs finnas. Därför blir den uppväxling som de här krediterna
            kan bidra till särskilt viktig.
          </note>
          <note>
            Sverige har en lång historia av ett starkt engagemang i utvecklingssamarbete
            och fattigdomsbekämpning. I dag behövs våra insatser kanske mer
            än någonsin. Det behövs sådana som inte backar när det blir en
            kris utan står kvar och kanske till och med går framåt. Då är
            det viktigt att vi kan bidra till säkrare sätt att investera som
            gör det möjligt för fler att bidra där det behövs som mest för
            att skapa förutsättningar för bättre levnadsvillkor för de människor
            som lever i fattigdom och förtryck.
          </note>
          <note>
            Fru talman! Jag yrkar bifall till förslaget i utskottets betänkande.
          </note>
          <note>
            Anf. 136 HELENA ANTONI (M) replik:
          </note>
          <note>
            Fru talman! Jag misstänker att Camilla Hansén vet vad jag kommer
            att fråga om. Det handlar såklart om utgiftsmålet, som sätter
            käppar i hjulen för garantiverksamheten. 150 miljoner människor
            har hamnat i extremfattigdom i spåren av pandemin, och i takt
            med klimatförändringarna kommer utmaningarna att bli än svårare.
            Det är ett riktigt tufft läge som vi står inför. Moderaterna vill
            att det svenska biståndet ska utgå från en fyraårig budgetram
            för att vi ska kunna planera mer långsiktigt med fokus på resultat.
            En direkt konsekvens av utgiftsmålet är just att garantier bortprioriteras.
          </note>
          <note>
            Min fråga till Camilla Hansén är om hon inte tycker att vi borde
            använda oss av alla verktyg vi har för att möta dessa svåra utmaningar.
          </note>
          <note>
            Anf. 137 CAMILLA HANSÉN (MP) replik:
          </note>
          <note>
            Fru talman! Jag tackar Helena Antoni för frågan. Jo, jag tycker
            att vi ska använda oss av precis alla verktyg vi har. Däri ligger
            att vi har ett golv som vi inte går under när det gäller biståndet.
          </note>
          <note>
            Kreditgarantierna är ett verktyg som är relativt nytt och som
            man utvecklar. Vi ser i Riksrevisionens rapport att utvecklingsarbete
            påbörjats redan före Riksrevisionens granskning. Det är inga konstigheter
            i att man behöver utveckla och jobba med ett sådant här system
            och att det kanske tar ganska lång tid. Det kanske också är så
            att perfektion aldrig uppnås därför att det här är en komplex
            sektor och det är komplexa samband i världen som avgör hur vi
            ska kunna hjälpa till på bästa sätt.
          </note>
          <note>
            Det jag inte riktigt kan förstå, Helena Antoni, är varför man
            skulle välja det ena eller det andra. Varför inte säga att vi
            vill ha så bra och välutvecklade system för kreditgarantier som
            möjligt och ett ordentligt bistånd? Här är ju faktiskt Sverige
            en förebild i världen genom att inte backa när pengarna behövs
            som mest.
          </note>
          <note>
            Anf. 138 HELENA ANTONI (M) replik:
          </note>
          <note>
            Fru talman! Det är självklart att vi måste ha en helhet i det
            här. Men nu ser vi att det är ett faktiskt problem. Riksrevisionen
            har i sin granskning konstaterat att Sidas medarbetare bortprioriterar
            garantiverksamheten till förmån för rena utbetalningar. Detta
            blir såklart en naturlig ordning för tjänstemännen på grund av
            att vi i svensk biståndspolitik utgår från utbetalningar.
          </note>
          <note>
            Jag beskrev i mitt huvudanförande att behoven inte direkt minskar
            i världen. Därför tycker jag att det är konstigt att Miljöpartiet
            pratar bort problematiken kring att resultaten inte prioriteras
            högre. Det är inte mer än rimligt att man först bestämmer vad
            man ska göra och sedan bestämmer hur stor plånboken ska vara.
            Det säger sig självt att prioriteringarna annars blir snedvridna.
          </note>
          <note>
            Fru talman! Jag undrar fortfarande varför Miljöpartiet inte vill
            prioritera resultat högre i det svenska biståndet. Är det verkligen
            rimligt att kostnadseffektivitet ses som ett problem i biståndssystemet?
          </note>
          <note>
            Anf. 139 CAMILLA HANSÉN (MP) replik:
          </note>
          <note>
            Fru talman! Det svenska biståndet utgår från innehåll. Det utvärderas
            och bedöms vara bland de bästa och mest effektiva i världen. Jag
            tror inte att man har kommit dit genom att inte bry sig om hur
            man bidrar på bästa sätt. Det är ju det som karakteriserar det
            bistånd som Sverige står för.
          </note>
          <note>
            Om vi är inne på obesvarade frågor – varför ska vi inte använda
            hela verktygslådan? Det är klart att vi ska ha en tydlig bas för
            biståndet, där 1 procent är ett golv och inte ett tak, och det
            är klart att vi ska få kreditgarantier som fungerar på bästa sätt.
            Det är ju innehållet och effektiviteten i biståndet som är avgörande.
            Poängen är inte att vi ska se hur mycket peng ­ ar vi ska göra
            av med. Poängen är vad vi behöver göra och använda pengarna till.
            Men man ska veta att det finns minst 1 procent av bni att tillgå
            för det man behöver göra.
          </note>
          <note>
            Det som vi ser är att det inte finns tillräckligt med resurser
            till bistånd i världen för det vi vet måste göras. Kreditgarantierna
            är lovande och kan växla upp det bistånd som vi har i stora delar
            av världen. Vi har hört jättefina exempel på det från flera talare
            i dag. Men hur hänger det ihop med att man då inte ska ge den
            kontinuitet som ett golv på 1 procent av bni ger i biståndsvärlden?
            Det är det som jag inte riktigt har förstått än.
          </note>
          <note>
            Anf. 140 Statsrådet PER OLSSON FRIDH (MP):
          </note>
          <note>
            Fru talman! Jag tackar för möjligheten att komma till kammaren
            i dag med anledning av betänkandet Riksrevisionens granskning
            av Sidas garantiverksamhet .
          </note>
          <note>
            Jag kommer tyvärr att behöva inleda med att teckna en ganska
            dyster bild av vår omvärld. Vi står nämligen inför väldigt stora
            utmaningar. Uppfyllandet av Agenda 2030 är i en intensiv fas,
            men i stället ser vi rekordmånga människor som trycks ut i fattigdom
            och svält samt klimatförändringar som fortsätter i hög takt och
            förändrar förutsättningarna för allt liv på planeten.
          </note>
          <note>
            Pandemin har synliggjort ojämlikheterna i vår omvärld. När handeln
            bryts, ekonomierna stänger ned och länder sluter sig slår det
            mot de allra fattigaste. Den globala extrema fattigdomen ökade
            2020 för första gången på 20 år. Åtta av tio nya fattiga finns
            i medelinkomstländerna. Att förlora sitt jobb är i låg- och medelinkomstländer
            ofta lika med fattigdom, inte bara för individer utan också för
            familjer. Fattigdom leder till att barn lämnar skolan och till
            att flickor gifts bort i alldeles för ung ålder. Nedstängningarna
            har särskilt drabbat personer sysselsatta i den informella sektorn.
            Småföretagare har svårt att klara ett intäktsbortfall. Som vanligt
            drabbas kvinnor och unga hårdare och i större utsträckning.
          </note>
          <note>
            Världen behöver nu en global ekonomisk återhämtning. Jobben måste
            tillbaka. Jordbrukare, hantverkare och producenter måste få tillgång
            till marknader igen. Kapitalet måste åter strömma till och tjäna
            utvecklingen och fattigdomsminskningen. Men det måste inte bli
            som förut. Det som var tog oss hit där vi är nu, och vi kan alla
            vara överens om att det långt ifrån är bra som det är. När ekonomin
            så småningom tar fart igen måste den komma fler till del. Klyftorna
            i och mellan länder behöver minska. Vi behöver en mer inkluderande
            ekonomi som ger oss en mer jämlik och mer jämställd värld.
          </note>
          <note>
            Samtidigt som vi har en hälsokris, en fattigdomskris och kraftigt
            växande humanitära behov står vi fortsatt inför mänsklighetens
            kanske största utmaning: klimatkrisen. Tillsammans med utarmningen
            av växt- och djurliv och allt svagare ekosystem på vår planet
            påverkar klimatförändringarna förutsättningarna för all utveckling
            och därmed också förutsättningarna för allt utvecklingssamarbete.
            Den ekonomiska återhämtningen måste bli den gröna omställningen.
            Den globala ekonomin måste bli en klimatekonomi. Det är dags att
            sätta människor och planet främst, fru talman.
          </note>
          <note>
            Alla dessa utmaningar påverkar också Sverige och vår förmåga
            och våra möjligheter att utveckla vårt samhälle mer miljömässigt
            och socialt-ekonomiskt hållbart och göra det mer öppet och demokratiskt,
            mer tryggt, säkert och motståndskraftigt. Det beror på hur vår
            omvärld utvecklas.
          </note>
          <note>
            Därför är utvecklingssamarbetet viktigt och avgörande också för
            Sveriges utveckling. Svensk utrikes-, säkerhets- och utvecklingspolitik
            är därmed nära sammanflätade och ömsesidigt stärkande.
          </note>
          <note>
            Om de globala målen för hållbar utveckling ska uppnås till 2030
            krävs det en omfattande finansiell resursmobilisering och ett
            intensivt arbete med att hitta innovativa metoder och samarbeten
            även bortom biståndet.
          </note>
          <note>
            Biståndet kan utgöra en strategisk men en begränsad del av de
            resurser som behövs för att nå de globala målen, skapa en säkrare
            och tryggare värld, lyfta människor ur fattigdom och möta klimatförändringarna.
          </note>
          <note>
            Det finns egentligen inte någon brist på finansiella resurser
            globalt. Men flödena kommer inte i tillräckligt stor utsträckning
            till låg- och medelinkomstländer. De gör inte i tillräckligt stor
            utsträckning gott för planeten, men i för stor utsträckning gör
            de det som är skadligt.
          </note>
          <note>
            Till följd av pandemin har vi sett kraftigt minskade investeringar
            till utvecklingsländerna. En förklaring är att riskerna har ökat
            markant. Här kommer Sidas garantiinstrument in i bilden. Här kan
            vi mobilisera resurser för att göra ekonomin just mer inkluderande,
            jämlik, jämställd och hållbar.
          </note>
          <note>
            Vi kan ta m er risk och dela risk och möjliggöra för de vanliga
            finansiella flödena att komma ut, komma fler människor till del
            och komma vår miljö till del där det annars inte hade skett och
            där marknaden själv inte klarat det.
          </note>
          <note>
            Verksamheten är och ska bli fullt integrerad i Sidas arbete och
            utgöra ett betydande och betydelsefullt komplement till andra
            insatser i utveck ­ lingssamarbetet. Det har stor katalytisk effekt,
            är innovativt och flexibelt och fungerar i olika sammanhang.
          </note>
          <note>
            Vi ser det när vi kan ge garantier för utbyggnaden av solel.
            Vi kan se det när vi ger kvinnor tillgång till marknader inom
            jordbruket. Vi kan se det när vi kan främja hälsa och utveckling
            av vacciner och diagnosmetoder. Vi kan använda garantiinstrumentet
            för att bidra till att fria medier kan verka och växa i miljöer
            där det demokratiska utrymmet krymper.
          </note>
          <note>
            Fru talman! Riksrevisionens granskning av garantiverksamheten
            är viktig och kommer lägligt, och vi välkomnar den granskningen.
            Riksrevi ­ sionens övergripande slutsats är att regeringen, Sida
            och Riksgälden i huvudsak säkerställer att garantiverksamheten
            bedrivs på ett effektivt sätt. Regeringen delar den bedömningen.
          </note>
          <note>
            Vi ser att efterfrågan på garantier ökar i pandemins spår. Anpassningar
            har också gjorts i pågående garantier för att möjliggöra för låntagarna
            att överbrygga den ekonomiska krisen.
          </note>
          <note>
            Sedan finns det såklart risker också med garantier. Verksamheten
            är fortfarande under uppbyggnad. Efterfrågan är stor men kräver
            också i hög grad en aktiv uppsökande verksamhet för att kunna
            hitta möjligheter och använda garantier där de har störst utvecklingseffekt.
            Det är komplexa instrument som tar lång tid att utforma och förhandla.
          </note>
          <note>
            En av utmaningarna är hur man ska följa upp effekterna. Det kan
            vara svårt att avtala om uppföljning när vi pratar om så långsiktiga
            processer. Men då får myndigheten komplettera med behovet av egna
            utvärderingar.
          </note>
          <note>
            Garantier ska positivt påverka marknaden så att det framöver
            blir möjligt för exempelvis småföretagare att i en given kontext
            få lån utan garantier från Sida. Det är självklart viktigt att
            vi jobbar så att vi inte snedvrider marknader och tränger ut kommersiella
            aktörer. Vi ska möjliggöra för människor och marknader att växa.
          </note>
          <note>
            Sida kombinerar dessutom ofta garantier med annat tekniskt bistånd
            för att låntagarna ska kunna få adekvat utbildning att sköta ett
            lån och lära sig grunder i bokföring. Lokala banker och finansiella
            institutioner utbil ­ das för att bättre kunna ge service till
            låntagare och kanske bli bättre på viktiga jämställdhetsaspekter.
          </note>
          <note>
            Fru talman! Regeringen ser potential i användningen av garantier
            i utvecklingssamarbetet för att möjliggöra en ökad mobilisering
            för privat kapital till stöd för en hållbar återhämtning och utveckling.
            Därför har vi också successivt ökat garantiramen.
          </note>
          <note>
            Det finns också ett stort internationellt intresse för Sidas
            arbete med garantier. OECD, EU och Världsbanken tittar på hur
            vi gör för att lära, kunna bygga upp och replikera vårt system.
            Det ska vi vara stolta över.
          </note>
          <note>
            Fru talman! Jag inledde med att teckna en dyster bild av var
            världen står i dag. Men jag hoppas att jag också har förmedlat
            att vi står inför möjligheter.
          </note>
          <note>
            Vi har ett val att göra. Vi behöver välja att fortsätta att utveckla
            vårt utvecklingssamarbete. Vi behöver arbeta integrerat, möta
            utmaningarna och lägga grunden för en hållbar utveckling. Sveriges
            och omvärldens ansträngningar måste öka.
          </note>
          <note>
            Med garantierna möjliggör vi en inkluderande, jämlik, jämställd
            och hållbar återhämtning i världen, partnerskap mellan offentlig
            och privat sektor för gynnsamma förutsättningar och viktiga insatser
            som kan skalas upp och nå ut till fler. Det är vad världen behöver
            i dag.
          </note>
          <note>
            Anf. 141 HELENA ANTONI (M) replik:
          </note>
          <note>
            Fru talman! Jag vill börja med att tacka statsrådet för att han
            tog sig tid att delta i debatten. Det uppskattas verkligen.
          </note>
          <note>
            Fru talman! Jag ber om ursäkt om jag är lite tjatig i debatten.
            Jag måste erkänna att jag känner mig lite ensam här på kanten
            i kampen om resultat ­ orientering.
          </note>
          <note>
            Regeringen bedömer att garantiinstrumentet inom utvecklingssamarbetet
            på ett kostnadseffektivt och innovativt sätt bidrar till att nå
            det biståndspolitiska målet. Så inleds regeringens skrivelse.
          </note>
          <note>
            Det jag finner märkligt är att regeringen inte alls nämner problematiken
            med enprocentsmålet. Sidas medarbetare uppger att incitamenten
            är starkare att använda andra instrument än garantier på grund
            av att de är kostnadseffektiva och inte genererar utbetalningar.
            Detta är en tydlig konsekvens av nuvarande ordning , där utgiftsmålet
            att spendera pengar är överordnat resultaten.
          </note>
          <note>
            Min fråga till statsrådet är därför: Varför kommenterar inte
            regeringen att utgiftsmålet leder till att Sida prioriterar utbetalningar
            framför garantier?
          </note>
          <note>
            Anf. 142 Statsrådet PER OLSSON FRIDH (MP) replik:
          </note>
          <note>
            Fru talman! Tack, Helena Antoni, för frågan!
          </note>
          <note>
            Vi kommenterar inte det därför att det inte är så det ligger
            till. Som jag också tror att ledamoten anförde i debatten är detta
            ett nytt instrument som är under uppbyggnad. Det är klart att
            det traditionella gåvobiståndet fortfarande dominerar svenskt
            bistånd. Att det därmed också är det som dominerar arbetet på
            myndigheten är inte särskilt konstigt utan ganska naturligt. Detta
            med att enprocentsmålet skulle stå i vägen för ett effektivt garantiinstrument
            har Helena Antoni själv hittat på.
          </note>
          <note>
            Anf. 143 HELENA ANTONI (M) replik:
          </note>
          <note>
            Fru talman! Det är ett väldigt konstigt sätt att se på det som
            Sidas medarbetare själva säger. Om det nu inte är så det ligger
            till, varför säger de då det?
          </note>
          <note>
            Moderaterna har ett flertal gånger påtalat problematiken med
            dagens styrningsmodell och budgeteringsprincip med ett mål att
            spendera en viss andel av bni på bistånd. Här ser vi ett tydligt
            exempel. Det är inte jag som hittar på, utan det är Sidas medarbetare
            som säger detta.
          </note>
          <note>
            Att garantiinstrumentet är kostnadseffektivt ses alltså som en
            utmaning av tjänstemännen på Sida och inte av mig. Moderaterna
            vill se en fyraårig budgetram i stället för dagens ryckiga modell.
            Med en budgetram blir heller inte kostnadseffektivitet en utmaning
            i systemet.
          </note>
          <note>
            Hur motiverar statsrådet att kostnadseffektivitet ses som en
            utmaning? Är det verkligen ett ansvarsfullt sätt att hantera skattebetalarnas
            pengar?
          </note>
          <note>
            Anf. 144 Statsrådet PER OLSSON FRIDH (MP) replik:
          </note>
          <note>
            Fru talman! Less is more. Det är en utmärkt devis i jazz, men
            inte i biståndet. Där är det helt förödande. Med mindre resurser
            blir det mindre gjort.
          </note>
          <note>
            När Moderaterna vill skära så kraftigt i svensk biståndsbudget
            är det färre barn som får mat i magen och tillgång till skola.
            Färre flickor och kvinnor får tillgång till adekvat hälso- och
            mödravård. De som står upp och kämpar och riskerar sina liv i
            det krympande demokratiska utrymmet i vår värld kommer att få
            mindre skydd och stöd. Det är konsekvenserna av den moderata biståndspolitiken.
          </note>
          <note>
            Det är heller inte mer effektivt att göra av med mindre pengar.
            Det är inte heller mer effektivt att ställa vårt enprocentsmål
            mot garantiinstrumentet. Det verkar också finnas en moderat missuppfattning
            om att målet med svenskt bistånd är att göra av med 1 procent
            av svensk bni på utveck ­ lingssamarbetet. Det är inte heller
            sant. Målet med svenskt bistånd är att förbättra förutsättningarna
            för människor som lever i fattigdom och under förtryck. Dessa
            behov är otroligt stora världen över. För att vi ska ha någon
            rimlig möjlighet att planera långsiktigt och förutsägbart för
            detta säger vi att vi avsätter minst 1 procent av Sveriges bni
            i den solidariteten.
          </note>
          <note>
            Det möjliggör för oss att ha långsiktiga planeringsförutsättningar
            och vara i starka partnerskap med världens fattiga. Det vill Moderaterna
            svika.
          </note>
          <note>
            Anf. 145 MAGNUS EK (C) replik:
          </note>
          <note>
            Fru talman! Det är faktiskt riktigt roligt att se Per Olsson
            Fridh inte bara över ett förhandlingsbord i skarpa förhandlingar
            om hur vi fokuserar och förbättrar det svenska biståndet utan
            också i en öppen debatt här i riksdagens kammare!
          </note>
          <note>
            Jag lovar att det inte är just på grund av fokuseringsfrågan
            jag har begärt replik, även om jag vidhåller att den är en av
            de viktigare saker vi kan fundera på: Hur får vi ett fokuserat,
            mer effektivt och mer kvalitativt svenskt bistånd?
          </note>
          <note>
            Jag blir extra glad när statsrådet dessutom säger saker som att
            både människor och marknader ska växa. Det känns som att vi hade
            kunnat ha samma fyrklöverpartinål på kavajslaget. Mer sådant!
          </note>
          <note>
            Det jag vill rikta in mig på är just det som statsrådet sa i
            sitt anförande om vikten av det uppsökande arbetet och av att
            arbeta vidare med dem som ska vara med och göra garantin och dem
            som ska dra nytta av den. Det handlar om dem som vi vill ska investera
            i de kontexter vi verkar. Men där har vi har vi också en förlängning
            av arbetet här hemifrån. Vi börjar gå ut i världen när vi ska
            ta med oss det svenska näringslivet och det svenska civilsamhället.
          </note>
          <note>
            Centerpartiet föreslog i den rapport om biståndspolitik som vi
            släppte tidigare i vår att det ska inrättas en samordningsfunktion
            som har just den här rollen – att vara den enda dörren in. Man
            ska inte behöva tveka om var man ska in och hur man ska haka på
            om man som företag eller civilsamhällesorganisation vill vara
            med och bygga hållbar utveckling i samklang och i samarbete med
            det svenska biståndet.
          </note>
          <note>
            Statsrådet får ursäkta, för det här blir mycket av en fråga.
            Det jag skulle vilja höra är hur statsrådet ser på att arbeta
            vidare med och förstärka både kopplingen till det svenska samhället
            och effekten ut av det svenska biståndet. Hur får vi med civilsamhället
            och det svenska näringslivet på ett bättre sätt?
          </note>
          <note>
            Även om vi inte gör biståndet från det svenska näringslivet är
            det inga andra länder som kommer att plocka upp de resurser vi
            har – det svenska civilsamhället och det svenska näringslivet
            – på banan. Om vi vill att det här ska hända på ett bättre sätt
            är det vi från svensk sida som måste se till att det händer och
            erbjuda verktygen för det.
          </note>
          <note>
            Anf. 146 Statsrådet PER OLSSON FRIDH (MP) replik:
          </note>
          <note>
            Fru talman och Magnus Ek! Det här är en otroligt viktig frågeställning
            och en utmaning för världen just nu.
          </note>
          <note>
            Jag tycker att Sverige ska kunna erbjuda verktyg längs med hela
            värdekedjorna för en omställning till jämlikhet, jämställdhet
            och hållbarhet i den globala ekonomin. Det betyder att biståndet
            måste klara av att docka i också andra instrument utanför biståndets
            verktygslåda.
          </note>
          <note>
            Det handlar om andra garantier, till exempel Exportkreditnämndens
            viktiga arbete, och annan exportfrämjande verksamhet. Det handlar
            om svenska företags kompetens och kapacitet precis som om civilsamhällets
            organisationer eller myndigheter som är experter och kan bidra
            till den här utvecklingen.
          </note>
          <note>
            Hur kan vi hitta dessa bryggor och kopplingar där olika instruments
            integritet och målsättningar kan värnas men samtidigt bredda det
            svenska erbjudandet i lägre medelinkomstländer och i låginkomstländer
            och därmed bidra till ökade resurser? Det tror jag är en otroligt
            viktig framtidsfråga.
          </note>
          <note>
            Tillsammans med Anna Hallberg, utrikeshandelsminister n , jobbar
            vi just nu med att försöka hitta och få ihop de myndigheter som
            är närmast sörjande – kan man säga – för att få detta att fungera.
          </note>
          <note>
            Anf. 147 MAGNUS EK (C) replik:
          </note>
          <note>
            Fru talman! Jag tror, precis som statsrådet säger, att det här
            är riktigt viktigt. Hur ska krafter i politiken som statsrådets
            parti och Centerpartiet, som vill bibehålla det starka svenska
            biståndet och bibehålla och värna enprocentsmålet, klara av att
            göra detta på sikt? Vi ser ju nu att det finns politiska krafter
            som vill skära en tredjedel eller kanske till och med hälften
            av det svenska biståndet.
          </note>
          <note>
            Vi kommer därför att behöva svara alltmer på hur vi gör det svenska
            biståndet och den svenska utvecklingspolitiken så effektiv som
            möjligt. Då behöver vi kunna mobilisera alla krafter i det svenska
            samhället ut i världen med oss.
          </note>
          <note>
            Fru talmannen får ursäkta om det här är ett fult ord, men jag
            brukar ibland säga att det måste vara idiotenkelt att kunna haka
            på det här. För så fort vi sätter upp trösklar och spärrar får
            vi inte med oss alla krafter.
          </note>
          <note>
            Om vi ska vara krassa vet vi också att vi inte i alla läger har
            ett väldigt högt förtroende för Sidas öppenhet mot andra krafter
            som vill vara med och bygga hållbar utveckling i världen. Man
            har inte alltid goda resultat. Det är någonting jag själv möter
            när jag pratar med svenska företag och vissa organisationer: Det
            finns ett glapp in till framför allt Sida.
          </note>
          <note>
            Det här kommer också att innebära att det tar tid att bygga förtroende.
            Här välkomnar jag verkligen alla initiativ. Vi har lagt på bordet
            hur vi skulle vilja att det här ser ut från Centerpartiets sida.
            Men alla initiativ som gör att det blir just idiotenkelt att kunna
            vara med och bygga hållbar utveckling under den svenska flaggan
            är välkomna.
          </note>
          <note>
            Det är nästa sak i detta: Jag tror att det kommer att bli viktigare
            att det syns lite grann att det är den svenska flaggan. Det här
            är någonting som vi inte har velat göra och som vi ibland kanske
            fortfarande drar oss lite för. Men vi lever i en verklighet där
            vi har en systemkonkurrens mellan länder, vilket inte minst har
            synts under coronapandemin. Det finns gärna en kinesisk flagga
            eller en rysk flagga på vaccinleveranser eller munskyddsleveranser.
            Om utfallet sedan är särskilt bra kan man dividera om, men signalen
            är supertydlig. Då måste även Sverige och EU kunna berätta vad
            det är vi gör för gott här i världen.
          </note>
          <note>
            Anf. 148 Statsrådet PER OLSSON FRIDH (MP) replik:
          </note>
          <note>
            Fru talman och Magnus Ek! Vi är överens om den viktiga kopplingen
            mellan både gåvobiståndets potential till utveckling och garantiinstrumentets
            potential till utveckling och hur dessa kan skapa ytor där också
            andra viktiga svenska verktyg och fördelar kan vara en del.
          </note>
          <note>
            Vi vet att när vi med biståndet bidrar till kapacitetsutveckling
            i låginkomstländer eller lägre medelinkomstländer för till exempel
            en hållbar upphandling är det också svenska företag som ligger
            bra till för att vinna dessa upphandlingar, eftersom de också
            bär på en djup kunskap i de här frågorna. Vi utbildar inte för
            upphandlingen med någon form av villkorande att det ska vara svenska
            företag som vinner upphandlingarna. Det gör andra länder. Vi gör
            inte så, för det är inte det som är målet med biståndet. Men vi
            vet att det skapar den typen av förutsättningar.
          </note>
          <note>
            Ju bättre vi blir på att förstå varandra, komma nära varandra
            och prata över sektorsgränserna, desto mer kommer de här ytorna
            att växa. Jag tror att det är väldigt viktigt.
          </note>
          <note>
            Tillsammans med Norden och med EU tror jag att Sverige spelar
            en enormt viktig roll i att vara en balanserande partner till
            många låginkomstländer, som annars måste stå och välja mellan
            alternativ – ledamoten nämnde vissa av dem – som vi inte riktigt
            tror på i lika stor utsträckning och där hållbarhet kanske är
            mer av en chimär.
          </note>
          <note>
            Jag delar bilden av att det här är en framtid. Låt oss bygga
            ett trovärdigt och bra svenskt alternativ längs med hela värdekedjorna,
            där hela vår ut ­ rikeshandel och bistånds- och utrikesportfölj
            bidrar tillsammans till utveckling i världen!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 13 Politik för konstnärers villkor
          </note>
          <note>
            Kulturutskottets betänkande 2020/21:KrU9
          </note>
          <note>
            Politik för konstnärers villkor (skr. 2020/21:109)
          </note>
          <note>
            föredrogs.
          </note>
          <note>
            Anf. 149 MAGNUS STUART (M):
          </note>
          <note>
            Fru talman! Debatten i dag handlar om regeringens skrivelse Politik
            för konstnärers villkor samt ett antal motioner från den allmänna
            motionstiden.
          </note>
          <note>
            Till att börja med vill jag konstatera att Sverige ska ha ett
            rikt och fritt kulturliv. Ett starkt Sverige byggs av flera olika
            delar. Civilsamhället och föreningslivet är helt avgörande, inte
            minst i arbetet för att bryta utanförskap och förbättra integrationen
            och för att bidra till ett Sverige som håller ihop.
          </note>
          <note>
            Jobben är en av de viktigaste frågorna för Sverige. Inom kulturen
            och besöksnäringen skapas flest nya jobb, och här får inte minst
            många unga människor sitt allra första jobb.
          </note>
          <note>
            Regeringens skrivelse Politik för konstnärers villkor innehåller
            väldigt mycket text och många självklarheter. Vi ställer oss bakom
            skrivelsen men hade förväntat oss fler tydliga förslag och framåtsträvande
            idéer. Detta har också påpekats från flera av intresseorganisationerna.
          </note>
          <note>
            Vi moderater anser att Sverige behöver en generell översyn av
            konstnärers och kulturskapares villkor. Detta har vi tidigare
            framfört i debatten och även i motioner, och det kommer vi att
            fortsätta påpeka så ofta vi kan.
          </note>
          <note>
            Inte minst under pandemin har vi sett att många kulturutövare
            har fått stora problem och minskade möjligheter till jobb och
            inkomster. Jag kan inte låta bli att nämna något om den mycket
            problematiska situation som har uppstått under pandemin för våra
            kulturutövare.
          </note>
          <note>
            Alla utövare har mer eller mindre påverkats, men de som påverkats
            allra mest är nöjes- och temaparker, som tappat upp till 80 procent
            i omsättning, samt teater- och konserthusföretag, som tappat 57
            procent i omsättning. Med de negativa ekonomiska konsekvenserna
            för kulturaktörer och ovissheten om när den akuta krisen till
            följd av nedstängningar är över råder det också stor ovisshet
            om framtiden. Från både regionalt och kommunalt håll, från myndigheter
            inom kulturområdet och från branschorganisationer har det uttryckts
            en oro för att det fria kulturlivet kommer att ha svårt att återhämta
            sig när pandemin är över.
          </note>
          <note>
            Många aktiviteter har ändå kunnat genomföras, om än på helt andra
            sätt. Vi har sett och ser hur digitaliseringen har gjort stora
            framsteg även inom kulturens område med konserter och teaterpjäser
            digitalt och många andra försök att ställa om i stället för att
            ställa in. Ett av problemen har dock varit, och är fortfarande,
            hur man ska få betalt av sin publik.
          </note>
          <note>
            Tack vare sponsring och kommunala och regionala bidrag har ändå
            samhället inte varit helt tömt på kulturevenemang. I Sörmland
            har vi sedan 2018 haft glädjen att genomföra Folk och Kultur,
            ett fantastiskt samarbete mellan länsteatrarna, regionmusiken,
            länsmuseerna, Eskilstuna kommun och Region Sörmland. Föreningen
            Kulturlyftet driver projektet. Folk och Kultur 2021 genomfördes
            helt digitalt med 12 000 besökare och ett mycket stort antal arrangörer,
            som tack vare den digitala plattformen kunde nå väldigt många.
          </note>
          <note>
            Fru talman! Jag vill gärna säga något om företagare i pandemin.
          </note>
          <note>
            80 procent av de kulturutövare som sökt stöd från det offentliga
            under pandemin är företag, och de flesta driver sin verksamhet
            som enskild firma. Vi vet att enskilda firmor har drabbats extra
            på grund av det regelverk som gjorde att de initialt inte kunde
            söka stöd. Detta drabbade företag inom kultursektorn extra hårt.
            De har haft problem att få tillgång till generella krisstöd, och
            när dessa till slut kom visade det sig att nästan 40 procent av
            kulturskaparna inte kunde söka då deras omsättning understeg 180
            000 kronor om året.
          </note>
          <note>
            När nystarten efter pandemin kommer måste den vara hållbar, både
            socialt, ekonomiskt och miljömässigt. Det betyder att vi måste
            skapa långsiktigt hållbara lösningar för att trygga återväxten
            i kulturbranschen. Vi tror på satsningar på utbildningar i bland
            annat företagsekonomi, kompetensutveckling, satsningar på UF,
            Ung Företagsamhet, ja, allt som kan göra framtiden mer stabil
            för våra kulturutövare och deras företag.
          </note>
          <note>
            Även om många har haft det svårt under pandemin har vissa branscher
            ändå gått väldigt bra, till exempel byggbranschen. Vad har då
            byggbranschen med detta att göra, kan man fråga sig. Jo, sedan
            många år finns det en regel, eller snarare en överenskommelse,
            som säger att kommunerna bör avsätta 1 procent av projektkostnaderna
            till konstnärlig gestaltning. Inte minst nu under pandemin är
            det viktigt att vi förskönar vårt allmänna rum med konst, och
            här har kommunerna en bra möjlighet att försköna. Jag vet till
            exempel att Strängnäs kommun, min hemkommun, är duktig på detta.
            Det är ju i sin hemkommun som barn, ungdomar och vuxna oftast
            möter konst i sin vardag. Det kan till exempel vara en konstnärlig
            gestaltning på en skolgård, på ett torg eller på ett äldreboende.
          </note>
          <note>
            Fru talman! Efter att ha varit engagerad i kulturutskottet i
            snart fyra månader blir jag förskräckt när jag ser hur många myndigheter
            och organisationer som är involverade i styrande och tyckande
            kring våra kulturutövare. Myndighetsstrukturen inom konstens och
            kulturens område skulle behövas kraftfullt ses över, och målet
            måste vara att en mindre del av budgetmedlen går till administration
            och en större del till utövarna. Myndigheten för kulturanalys,
            Riksutställningar, Riksantikvarieämbetet, Konstnärsnämnden, Kulturrådet,
            Tillväxtverket, Vinnova, PRV, Statens konst ­ råd – ja, listan
            är lång. Med min egen erfarenhet som företagare i närmare 35 år
            ser jag att det inte är hållbart för någon att hålla ordning på
            alla dessa myndigheter. Vem ska jag vända mig till? Nej, här krävs
            samordning! Det måste bli enklare att starta och driva företag,
            även inom kultursektorn. Här finns mycket att göra.
          </note>
          <note>
            Fru talman! Avslutningsvis vill jag sammanfatta något av det
            jag har sagt och vad vi moderater vill.
          </note>
          <note>
            Vi anser att Sverige behöver en generell översyn av konstnärers
            och kulturskapares villkor.
          </note>
          <note>
            Vi anser att staten i grunden ska hålla en ordentlig armlängds
            avstånd till kulturen och kulturutövarna. Kulturen ska vara fri
            från politisk klåfingrighet.
          </note>
          <note>
            Vi anser att kulturutövarnas roll som företagare måste förstärkas
            och förtydligas.
          </note>
          <note>
            Vi vill se en ny och tidsanpassad kulturpolitik för 2020-talet.
          </note>
          <note>
            Vi anser att myndighetsstrukturen inom konstens och kulturens
            område behöver minskas. Målet måste vara att en mindre del av
            budgetmedlen går till administration och en större del till utövarna.
          </note>
          <note>
            Vi vill underlätta för det civila samhällets organisationer att
            bedriva sin verksamhet, att utvecklas och att därigenom bidra
            till välfärd och social sammanhållning.
          </note>
          <note>
            Vi vill slutligen stärka samarbetet mellan civilsamhället, det
            offentliga och det privata. Vi behöver se betydligt fler projekt
            inom IOP, idéburet offentligt partnerskap. IOP är än så länge
            bara i sin linda.
          </note>
          <note>
            Fru talman! Jag står självklart bakom båda våra moderata reservatio
            ­ ner, men av tidsbesparingsskäl yrkar jag endast bifall till
            reservation nummer 5.
          </note>
          <note>
            Anf. 150 ANGELIKA BENGTSSON (SD):
          </note>
          <note>
            Fru talman! Sverigedemokraterna har sedan inträdet i denna församling
            motionerat om nya kulturpolitiska mål. Det är de som ligger till
            grund för all vår kulturpolitik, därav de reservationer vi har
            i dagens betänkande. Jag vill yrka bifall till reservation 4.
          </note>
          <note>
            Det vi debatterar i dag grundar sig i regeringens skrivelse om
            konstnärers villkor, en skrivelse som endast vi inkom med en följdmotion
            på. Skrivelsen beskriver hur branschen är uppbyggd, vilka åtgärder
            som regering ­ en presenterat under coronapandemin och hur komplex
            branschen är med enskilda firmor, en anställningsform som inte
            alltid går ihop med befintligt sjukförsäkringssystem och a-kassa.
            Detta har varit ganska tydligt under pandemin. Det är också något
            som man pratat länge om inom branschen men som politiken inte
            har vågat röra. Efter den här pandemin känns det som att något
            kan hända.
          </note>
          <note>
            Vi förespråkar en linje som öppnar upp för fler att bidra till
            samtidskulturen. Näringsliv, stiftelser, privatpersoner, civilsamhället
            och crowd ­ funding är några exempel på hur andra länder har lyckats.
            I Danmark drog man ned på kulturbudgeten till samtidskulturen
            men lyckades trots det göra mer kultur. Detta fick utskottet lära
            sig mer om under sitt studiebesök i Köpenhamn innan pandemin.
            Man kan alltså göra mer för mindre efter ­ som fler blir engagerade
            och involverade. Vi borde sträva åt det hållet där fler är med
            och finansierar.
          </note>
          <note>
            Är det något vi har lärt oss under pandemiåret är det att kulturen
            är starkt beroende av statlig finansiering. Utifrån denna beroendeställning
            finns det flera aspekter att ifrågasätta, vilket vi även har en
            reservation om.
          </note>
          <note>
            Att söka anslag inom redan satta ramar riskerar att göra en konstnär
            mindre fri i sitt utövande och sin konst. Debatten om armlängds
            avstånd är något som vi välkomnar och som vi ser att fler och
            fler höjer rösten om. Låt denna debatt utmynna i något konkret,
            för allas bästa!
          </note>
          <note>
            Fru talman! En hjärtefråga för mig har ända sedan mitt riksdagsinträde
            varit våra utbildningar, som det tyvärr inte står mycket om i
            skrivelsen. Jag har själv gått en utbildning och vet vilket slit
            det är. Flytta hemifrån tidigt, oftast vid 16 års ålder, till
            en helt ny stad utan vänner och bekanta. Orolig bostadsmarknad,
            långa dagar, läxor, matlagning och tvätt utöver lördagsträning
            – det är inte konstigt att utbildningen inte är något för alla,
            och det är inte konstigt att inte heller yrket är det.
          </note>
          <note>
            Från min balettklass är det ingen som dansar klassisk balett
            längre. Av dem som är kvar inom dansyrket är två omskolade och
            jobbar som dansare inom modern och nutida dans. Något fler är
            kvar inom yrket av dem som gick den moderna linjen. Så här ser
            det ut inom dansen. Alla har inte ambitionen att fortsätta inom
            yrket, och alla får heller inte den möjligheten. För många slutar
            det vid examinationen eller strax därefter – om kroppen har hållit
            och undgått skador, vill säga.
          </note>
          <note>
            Den stora skillnaden mellan våra utbildningar och bland annat
            våra grannländers är att vår yrkesutbildning inom klassisk balett
            och modern dans inte ligger under Operan. I våra grannländer har
            man Operan s balett ­ elev skola eller dans elev skola. I Sverige
            är det kommunen eller Folk ­ univer ­ sitetet som ansvarar för
            utbildningen, och det ser likadant ut oavsett genre.
          </note>
          <note>
            Ska vi hålla en hög nivå krävs också ett nära samarbete mellan
            våra statliga institutioner. Det är på scenen man får scenerfarenhet,
            något som efterfrågas på audition men som många gånger saknas
            hos våra svenska elever. Det har blivit bättre, ska sägas, inte
            minst efter att en översyn gjordes – bland annat på min skola,
            Kungliga Svenska balettskolan. Men det är inte det enda problemet.
          </note>
          <note>
            Ett större grepp måste tas om alla våra yrkesutbildningar inom
            scenkonsten. Bara inom dansen kan jag utan problem nämna sex utbildningar
            som ger behörighet att gå på audition för dansjobb. Är den svenska
            dansscenen stor nog för alla nyexaminerade att få jobb? Tillåt
            mig tvivla. Det behövs en översyn av våra yrkesutbildningar med
            målet att höja konkurrensen och därmed också nivån. Om detta saknar
            regeringen förslag.
          </note>
          <note>
            Som yrkesverksam konstnär och kulturskapare ska man alltid vara
            beredd att ta ett jobb och flytta på sig med kort varsel. Det
            händer att man tvingas tacka nej på grund av att man exempelvis
            inte hittar bostad. Så ser verkligheten ut. Som kulturskapare
            offrar man mycket, men man får oftast lika mycket tillbaka genom
            erfarenhet och minnen.
          </note>
          <note>
            Fru talman! Vi framställs ofta av våra politiska motståndare
            som att vi vill lägga ned allt som är modernt och nyskapande.
            Det är såklart helt fel. Vi gör en annan prioritering i vår budget
            men aldrig en total nedläggning av samtidskulturen som sådan.
          </note>
          <note>
            I början av mitt anförande an gav jag Danmark som ett exempel
            på föregångsländer. Vi måste lära oss mer av de stora kulturländerna.
            Vi sverigedemokrater tror att en bredare finansiering av denna
            del av kulturpolitiken skulle gynna fler. Dessutom gör vi satsningar
            inom vår budget som kommer att gynna även denna bransch. Det känns
            viktigt att få sagt i dag.
          </note>
          <note>
            Anf. 151 PER LODENIUS (C):
          </note>
          <note>
            Fru talman! Jag vill inleda med att yrka bifall till reservation
            3 från Centerpartiet, som gäller en kommittémotion från allmänna
            motionstiden.
          </note>
          <note>
            Fru talman! ”I just put my feet in the air and move them around.”
            Det är ett känt citat från Fred Astaire, som var en av Hollywoods
            största film ­ stjärnor under förra seklet och kanske den största
            dansstjärnan på film genom tiderna. Fred Astaire svarade på frågan
            vad han menade med sin dans. Vad var hans budskap med dansen?
            Jag har ingen längtan efter att bevisa något med min dans, svarade
            Astaire. Jag bara dansar – I just put my feet in the air and move
            them around.
          </note>
          <note>
            Just så kan det vara med dans, ja, med kultur över huvud taget.
            Den finns där bara för sin egen skull. Kulturen har sitt egenvärde.
            Samtidigt ger kultur så mycket mer. Konst, kultur och bildning
            är civilisationens kärna. Där ryms våra samlade erfarenheter i
            mångfa s etterad form. Där kan vi få förståelse för oss själva,
            varandra, vårt förflutna och vår framtid.
          </note>
          <note>
            Jag är övertygad om att vi alla kan hitta exempel där kulturen
            på något sätt har påverkat oss, kanske gett ett nytt perspektiv
            eller skapat helt nya förutsättningar. Jag kan själv ge många
            exempel från tiden då jag jobbade som danslärare, exempel där
            både jag själv och mina elever genom dansen fick erfarenheter
            och lärde oss något nytt. Det kunde vara allt från små erfarenheter,
            små upptäckter av något nytt som man inte känt till, till verkligt
            livsavgörande förändringar i livet. Dansen och kulturen byggde
            broar, skapade ett bättre samarbetsklimat och bättre förutsättningar
            och övervann hinder, rädsla och fördomar. Allt det utan att jag
            från början hade något annat mål med dansen än att sprida den
            glädje som just dansen betytt för mig.
          </note>
          <note>
            Man måste som konstnär också få tänka som Astaire – inte behöva
            bevisa något med sitt konstnärskap utan bara put one’s feet in
            the air and move them around, för vem vet vad det kan leda till?
          </note>
          <note>
            Fru talman! Jag vill med det här försöka illustrera att kulturen
            har sitt egenvärde men också bidrar till så mycket mer och hur
            väsentlig och viktig den kulturella friheten är, inte minst för
            våra professionella konstnärer.
          </note>
          <note>
            I Centerpartiet ser vi kulturens betydelse i många dimensioner.
            Dess unika värde för oss som enskilda människor är en del. Kulturens
            betydelse för hälsa och välbefinnande, för personlig och samhällelig
            bildning och för utmaning av konventioner är andra.
          </note>
          <note>
            Vi ser hur kulturen bidrar till ett mer tolerant samhälle. Hela
            samhället har behov av ett brett och omfattande kulturliv. Vi
            är mångfa s etterade både som människor och som samhälle, och
            vi vet att vi lockas och inspireras av de mest skilda kulturella
            uttryck. Kulturen hjälper oss att se världen runt omkring oss.
            Kulturen kan berika oss i alla livets situationer. Den kan roa.
            Den kan oroa.
          </note>
          <note>
            De professionella konstnärerna kan fungera som vägledare på denna
            resa. De kanske roar oss, men de kan också skapa oro så att vi
            måste tänka till och ta ställning. Konstnärer, tidigare kallade
            kulturarbetare, är en ofta högutbildad grupp i vårt samhälle som
            utför viktiga gärningar genom sitt konstnärliga arbete – ett arbete
            som inte alltid får den ekonomiska uppskattning det absolut är
            värt.
          </note>
          <note>
            Samtidigt är många kulturarbetare företagare och frilansare.
            Centerpartiet ser behovet att förbättra möjligheterna för dessa
            att exempelvis ta del av socialförsäkringarna. Inte minst har
            vi sett behovet av detta under pandemin.
          </note>
          <note>
            Vi har också under pandemin sett vikten av scenkonstallianserna,
            som är en form som kan utvecklas och stärkas än mer. Utan fria
            konstnärer, författare, musiker – ja konstnärer i ett brett begrepp
            – har vi inget fritt och utvecklande kulturliv.
          </note>
          <note>
            Men för att säkra den konstnärliga friheten behöver konsten också
            skyddas från direkt påverkan när den betalas av det offentliga
            – det som brukar kallas för principen om armlängds avstånd.
          </note>
          <note>
            Fru talman! Vi kan konstatera att när kulturen är offentligt
            finansierad medföljer också en styrning. Kulturpolitiken är alltid
            i någon mån instrumentell.
          </note>
          <note>
            Från Centerpartiet vill vi använda kulturpolitiken för att verka
            för ett brett och pluralistiskt kulturliv med tillgänglighet för
            alla. Men vi vill inte, och ska inte, styra vilka kulturella uttryck
            kulturen sedan tar eller vad den ska gestalta och förmedla. Det
            är inte politikens uppgift. Kulturens frihet handlar i grunden
            om yttrandefrihet. Denna yttrandefrihet är viktig för oss att
            värna. Därför är det också viktigt för oss att politiken bidrar
            till goda förutsättningar för en mångfald av både kulturformer
            och perspektiv. Den fria konstnären och den fria konsten har sitt
            egenvärde. Samtidigt ger kultur så otroligt mycket mer.
          </note>
          <note>
            Man måste som konstnär få tänka som Astaire, att inte behöva
            bevisa något med sitt konstnärskap utan bara put my feet in the
            air and move them around. För vem vet vad det kan leda till?
          </note>
          <note>
            Anf. 152 ROLAND UTBULT (KD):
          </note>
          <note>
            Herr talman! Vi debatterar politik för konstnärers villkor, och
            jag ställer mig bakom Kristdemokraternas båda reservationer. Men
            för tids vinnande yrkar jag bifall bara till reservation 8.
          </note>
          <note>
            Det börjar lite tvekande och försiktigt. Fru von Meck vill ju
            inte tränga sig på. Hon är en kultiverad och väluppfostrad kvinna.
            Hon nöjer sig därför med några artiga fraser om vilken hänförelse
            hans musik väcker hos henn e . Pjotr Iljitj svarar lika artigt
            att han är tacksam för hennes älskvärda ord.
          </note>
          <note>
            Två månader senare skriver hon att det är så mycket hon skulle
            vilja berätta men att hon är rädd att stjäla hans tid. Han bedyrar
            att så inte vore fallet. Tvärtom skulle han känna sig hedrad om
            hon ville delge honom sina innersta tankar. Och nästa brev från
            Nadezjda von Meck är inte bara några rader långt utan flera sidor.
          </note>
          <note>
            På titelbladet till den fjärde symfonin skriver Pjotr Iljitj
            Tjajkovskij: Till min bästa vän. Därmed avses fru von Meck. Och
            nog hade han henne att tacka för mycket. Förutom moraliskt stöd
            som hon kunde erbjuda erbjöd hon honom också ekonomiskt stöd.
            Hon löser honom i ett slag från alla hans skulder. Det är något
            som hon gör med glädje och taktkänsla. Och från november 1877
            understöder hon honom med hela 6 000 rubel om året, vilket var
            mer än 30 gånger av vad en arbetare kunde hoppas på i lön.
          </note>
          <note>
            Pjotr Iljitj Tjajkovskij kunde med tacksamhet konstatera att
            mecenaten Nadezjda von Meck fann lycka i hans musik och löste
            hans ekonomiska bekymmer.
          </note>
          <note>
            Herr talman! Det är vackert att tala om konstnärlig frihet, att
            en kulturskapare åtnjuter friheten att använda sin tid till att
            skapa vad han eller hon vill och hur han eller hon vill. Men jag
            måste säga att denna frihet för de allra flesta innebär en kamp
            för ekonomisk överlevnad – att helt enkelt klara vardagen. Det
            behövs politisk medvetenhet och engagemang för att fatta beslut
            som ökar förutsättningarna för kulturskapare att uppleva trygghet,
            i synnerhet eftersom konstnärernas arbetsmarknad skiljer sig från
            situationen inom de allra flesta yrken. Om fast arbete är det
            vanliga på arbetsmarknaden i stort är arbeten inom kultursektorn
            oftast tillfälliga och arbetslösheten hög.
          </note>
          <note>
            Dessutom är stödformer och försäkringsvillkor inte anpassade
            efter konstnärernas speciella arbetsvillkor och livssituation.
            För att nå kulturell frihet och mångfald i Sverige måste dessa
            brister i systemet också uppmärksammas och justeras.
          </note>
          <note>
            Konst skänker ett mervärde i livet. Det är därför viktigt att
            de konstnärer och kulturskapare som skapar konstverk, musikstycken,
            dansverk och böcker som vi alla får glädje av ges goda livsvillkor
            och möjligheter att utöva sin konst utan att ekonomiskt behöva
            stå på ruinens brant.
          </note>
          <note>
            Under pandemin har det blivit uppenbart att kulturarbetarna är
            mer sårbara än kanske någon annan yrkeskategori. Många kulturskapare
            har lidit svårt av brist på arbetstillfällen med uteblivna kulturella
            aktiviteter. Hur regeringen, som är ansvarig för krisstöden, åter
            ska få igång den kulturella verksamheten i landet ser vi ingen
            plan för.
          </note>
          <note>
            Vi kristdemokrater har efterlyst en sådan strategi som tar oss
            steg för steg tillbaka till en tid där normal ordning råder. Men
            regeringen ser inte ut att ha förmåga eller intresse av att inge
            hopp och framtidstro till kulturarbetarna. Och kulturministern
            ser ut att ha sina intressen på annat håll.
          </note>
          <note>
            Många konstnärer, och här talar jag om ett brett spektrum av
            kultur ­ arbetare, är så kallade soloföretagare. De har en enskild
            firma eller ett han ­ delsbolag. I starten av pandemin blev de
            inte uppmärksammade över huvud taget. Vi kristdemokrater låg på
            regeringen under våren 2020, och först i september kom stödet
            till enmansföretagarna inom kulturen.
          </note>
          <note>
            Även Finanspolitiska rådet kritiserade nu i dagarna regeringen
            för att stöden till de allra minsta företagen – enskilda näringsidkare
            – kommit väldigt sent. Det är allvarligt att regeringen inte prioriterar
            stöd till de minsta företagarna. Vi stöder de krisstöd som har
            kommit senare och som har varit många till hjälp, dock långt ifrån
            alla. Ta bara serietecknarna som ett av flera exempel. De har
            inte nått upp till de kriterier som ställs för att vara konstnärligt
            aktiv, som det heter.
          </note>
          <note>
            Herr talman! I Danmark är det möjligt för företagare att göra
            skatteavdrag för konst som de köper in. Det har givetvis ökat
            inköpen och på så sätt gynnat professionella konstnärer. Att på
            detta sätt sponsra kulturen, och säkert inom flera områden än
            just konst, är något som vi behöver ta efter i Sverige. Vi kristdemokrater
            har framfört det i flera omgångar.
          </note>
          <note>
            Vi ser i vårt land att det offentliga står för det mesta av stödet
            till kulturen. Det skapar ett slags beroendeställning. Men framför
            allt dras det ned på kulturen, vilket oroar eftersom den är så
            livsviktig för människors välmående.
          </note>
          <note>
            Herr talman! Även den franske impressionisten Claude Debussy
            kom i åtnjutande av Nadezjda von Mecks pengar. Vem vet om vi hade
            fått uppleva de storverk som Tjajkovskijs första pianokonsert
            eller Claude Debussys mästerliga musikstycke Clair de lune och
            orkestersviten La mer utan fru von Mecks sponsring?
          </note>
          <note>
            Mitt budskap i dag, som jag tror skulle förändra stora delar
            av kulturskapandet i Sverige, är: Släpp loss företagarna i Kultursverige,
            och låt sponsringen bli avdragsgill!
          </note>
          <note>
            Anf. 153 CHRISTER NYLANDER (L):
          </note>
          <note>
            Herr talman! Sverige behöver riktigt bra villkor för människors
            skapande, människors förståelse och människors bildning. Jag vill
            att vårt land ska vara öppet och nyfiket, och jag vill att det
            ska vara fritt att utforska kreativitet. Det ska finnas goda villkor
            för konstnärer. Jag tänker att en sådan miljö skapas genom insatser
            på flera olika nivåer och att man måste börja i grunden, med både
            stora saker och små detaljer.
          </note>
          <note>
            Jag tror att grunden består av yttrandefrihet och konstnärlig
            frihet. Jag tror att vi ibland underskattar hur viktig den grundstenen
            är och att vi ibland tar yttrandefriheten och den konstnärliga
            friheten för given. Det finns hot mot detta som oroar mig. Det
            finns hot i vår omvärld, och det finns hot även i Sverige.
          </note>
          <note>
            Grunden består också av trygghet. Attacker mot konstnärer måste
            be ­ ivras. Museer och konsthallar ska kunna visa det de vill,
            och teatrar och konserthus ska kunna spela det de vill.
          </note>
          <note>
            Frihet och trygghet är alltså tillsammans viktiga grundstenar,
            men jag tror också att en befolkning som är nyfiken, kunnig och
            har en önskan att lära mer är en viktig del av den grund som behövs.
          </note>
          <note>
            Herr talman! När grunden väl är lagd är nästa steg att skapa
            goda generella villkor för konstnärer. Pandemin har varit tung.
            Det har gjorts en hel del insatser för att mildra effekterna,
            men man kan aldrig täcka de ekonomiska och personliga förluster
            vi under det senaste året har drabbats av till följd av pandemin.
            Det måste finnas en långsiktig förståelse för att detta ska kunna
            byggas upp ordentligt. Det behövs en återstart och en återupprustning.
          </note>
          <note>
            I dessa goda generella villkor finns också ett behov av att skapa
            bra grundförutsättningar för att människor ska kunna leva på sitt
            konstnärskap. Vi måste stå upp för konstnärers rätt att leva på
            sin konst. Det handlar om upphovsrätten, MU-avtal, biblioteksersättning,
            visersättning och mycket mer. Konstnärer som skapar måste ha rätt
            att ta betalt också i en digital miljö.
          </note>
          <note>
            Det offentliga stödet till kultur är också en del av de generella
            villkoren, tycker jag. En fortsatt offensiv kulturpolitik behövs
            under de närmaste åren. Sverige behöver en kreativ återstart,
            och vi behöver förstå att det är med öppenhet, nyfikenhet och
            kreativitet som vi bäst möter den tid som kommer efter pandemin.
            När det gäller de offentliga stöden är det, som flera av oss har
            varit inne på tidigare, viktigt att vi upprätthåller armlängds
            avstånd – och den kan ofta bli ännu längre än i dag.
          </note>
          <note>
            Som många har varit inne på tidigare är det också bra att det
            finns flera finansiärer så att man inte är hänvisad enbart till
            det offentliga. Jag tycker att det offentliga ska ha höga ambitioner,
            men vi behöver också en mångfald av finansiärer. Bra villkor för
            företagande, bra villkor för stiftelser och bra villkor gällande
            avdragsrätt vid inköp av till exempel konst skapar en frihet för
            den som är konstnär att välja andra än den som säger nej till
            det han eller hon just nu vill göra.
          </note>
          <note>
            Det är också bra med riktigt bra utbildningar, alltifrån kultur
            i förskolan via folkhögskolor till högskolan. Det är bra med höga
            ambitioner också när det gäller den sociala snedrekryteringen,
            om vi ska lyckas se till att Sverige blir ett intressant och kreativt
            land på lång sikt. Det är svårt, men vi måste ha ambitionen. Därför
            är det viktigt att börja tidigt.
          </note>
          <note>
            Herr talman! Under pandemin har det som vi egentligen redan visste
            blivit tydligt – ibland smärtsamt tydligt. Många av de system
            vi har byggt upp i Sverige och som ofta fungerar ganska bra är
            dåligt anpassade för de villkor som finns inom kulturen. Det handlar
            om svensk arbetsmarknad, och det handlar om de svenska socialförsäkringarna.
            Det handlar om a ‑ kassan, om sjukersättning och om andra system
            som är till för att skapa trygghet men som inte har fungerat ihop
            med den arbetsmarknad som finns på kulturens område.
          </note>
          <note>
            Till exempel har det konstnärliga företagandet ofta drabbats
            hårt. Det har varit svårt att ge det stöd som har behövts, och
            jag är den första att erkänna att vi inte alltid har lyckats.
            Framför allt var det svårt i början, men det kanske har blivit
            bättre mot slutet. Det är viktigt att se det som under pandemin
            har blivit riktigt tydligt, nämligen att vissa system är svaga
            när det gäller att stötta konstnärligt företagande. Den skrivelse
            som nu presenteras är viktig och bra, herr talman, och nu behövs
            även konkreta åtgärder för att förbättra på det här området.
          </note>
          <note>
            Slutligen vill jag återvända till det jag började med: att grunden
            är frihet. Som Angelika Bengtsson sa tidigare konstaterar SD i
            sin motion att man vill ändra de kulturpolitiska målen. Man menar
            att målen för kulturpolitiken bland annat ska vara att den nationella
            identiteten ska bevaras, stärkas och levandegöras. Vad innebär
            det egentligen för konstnärer och för konstnärspolitiken? Vad
            innebär det för konstnärer som gör motsatsen? Jag ser här instrumentell
            kulturpolitik i sin tydligaste variant, herr talman.
          </note>
          <note>
            Jag vill att kulturen ska vara fri. Som liberal värnar jag den
            konstnärliga friheten.
          </note>
          <note>
            Anf. 154 LAWEN REDAR (S):
          </note>
          <note>
            Herr talman! Jag tänkte börja med att läsa ett stycke ur boken
            En dag ska jag bygga ett slott av pengar av skådespelaren och
            författaren Evin Ahmad. Hon skriver så här:
          </note>
          <note>
            ”Jag hatade Valhallavägen. Mest av alla gator i hela Stockholm.
          </note>
          <note>
            Det var något med att vistas i den miljön. Alla andra var så
            självklara.
          </note>
          <note>
            Min rygg blev bara mindre och mindre rak.
          </note>
          <note>
            …
          </note>
          <note>
            Jag visste ju att fler hade gått där innan mig …
          </note>
          <note>
            Men även dom var självklara på sina sätt. Dom kanske hade föräldrar
            som var akademiker … Jag vet inte. Allt jag visste var att vi
            var samma men vi var inte samma.
          </note>
          <note>
            Hur kommer man in i ett klassrum och berättar att man känner
            folk som blivit skjutna? Eller att ens kompisars föräldrar jobbar
            dag- och nattskift. Städar lokaler i hela Stockholm.
          </note>
          <note>
            Städarna på skolan fick förhållningsregler om att dom inte skulle
            prata med oss som gick på skolan. Städare kunde komma och gå,
            men ingen sa hej. Ingen la märke till dom. …
          </note>
          <note>
            Jag tänkte på städarna för jag tänkte att dom lika gärna kunnat
            vara mamma eller pappa. Moster eller farbror …
          </note>
          <note>
            Jag blev äcklad av mig själv som knallade runt där med min yogamatta
            och skulle ’slappna av och tänka på andningen’.
          </note>
          <note>
            Det hände att jag tänkte på att hoppa av utbildningen. Inte för
            att jag inte skulle klara av det, men för att jag inte bidrog
            med något hemma. Jag borde plugga något som skulle generera cash.
            Riktiga cash så att morsan och farsan äntligen fick ta det lugnt.”
          </note>
          <note>
            Herr talman! Den här boken handlar om Evin Ahmad, en av få uttagna
            till Sveriges mest ansedda skådespelarutbildning på Stockholms
            konstnärliga högskola. Sett till den sociala snedrekrytering som
            i dag råder på de konstnärliga utbildningarna måste hon ha varit
            helt unik i sin årskull. De konstnärliga högskoleprogrammen har
            i dag tyvärr en ansenlig överrepresentation av studenter med högutbildade
            föräldrar.
          </note>
          <note>
            För många här är detta kanske ingen nyhet. Men att siffran är
            hela 57 procent på de konstnärliga kandidatprogrammen och 62 procent
            på de konstnärliga magisterprogrammen måste ändå anses vara ett
            problem – eller snarare ett misslyckande för ett samhälle som
            strävar efter lika möj ­ ligheter och lika rättigheter. Enligt
            Statistiska centralbyrån har andelen ele ­ ver med högutbildade
            föräldrar dessutom ökat sedan 2008. All statistik tyder nu på
            att de konstnärliga högskoleutbildningarna hör till de mest snedrekryterande
            när det gäller social bakgrund avseende föräldrars ut ­ bildnings-
            och inkomstnivå.
          </note>
          <note>
            Man kan fundera på hur detta påverkar kulturen och i förlängningen
            berättelserna – produktionen av film, litteraturen, teatern och
            konsten. Den erkända författaren Chimamanda Ngozi Adichie kallar
            det ”the danger of a single story”, det vill säga faran med att
            reproducera samma berättelse och de stereotyper det riskerar att
            medföra. Hur mycket kulturproduktion handlar i dag om livet i
            Sveriges glesbygder, om välfärdsarbetare eller om hårt strävande
            människor i storstadsförorter?
          </note>
          <note>
            Herr talman! För den som växer upp utan några större ekonomiska
            marginaler är risken att framtidsvalen främst utgår ifrån hur
            man säkrar sin inkomst. Drömmar, passioner, drivkraft och kultur
            blir till slut något som några få har råd med. Hur förklarar exempelvis
            en ung människa som väx ­ er upp i ett arbetarhem för sina föräldrar
            att den vill bli musiker, konstnär, skådespelare på teatern, författare
            eller dansare när den vet att den första frågan som kommer att
            komma är om det går att leva på det?
          </note>
          <note>
            Herr talman! Går det att leva som konst- och kulturskapare i
            vårt land? Det är den huvudsakliga frågeställningen för dagens
            debatt. Senast man tog ett samlat grepp om den här frågan var
            för hela 20 år sedan, och just därför är den skrivelse som regeringen
            har överlämnat till riksdagen så oerhört viktig.
          </note>
          <note>
            Herr talman! Jag har under denna pandemi ägnat ganska mycket
            tid åt att samtala med olika kulturföretag, fackföreningar, institutioner,
            egenföretagare och till och med upprop i sociala medier som generöst
            har delat med sig av hur villkoren de facto är, hur det har sett
            ut före pandemin och hur det har sett ut under pandemin.
          </note>
          <note>
            Det går faktiskt inte att komma ifrån att kulturarbetsmarknaden
            präglas av tidsbegränsade och osäkra anställningar. Det här framgår
            av samtliga statliga utredningar på området, i regeringens skrivelse
            och av branschens företrädare.
          </note>
          <note>
            Det är vanligt att kulturarbetare kombinerar projektanställningar,
            verksamhet i eget företag och perioder då man försörjer sig på
            stipendier. Konst- och kulturskapare arbetar under ekonomiskt
            sämre villkor än andra grupper i samhället med motsvarande krav
            på utbildning och yrkeserfarenhet.
          </note>
          <note>
            Den senaste utredningen heter Konstnär – oavsett villkor? och
            visar att konstnärer har lägre utnyttjande av föräldrapenning,
            bostadsbidrag och försörjningsstöd trots att de har en lägre genomsnittlig
            inkomst. Konstnärer har dessutom i mindre grad en kollektivavtalad
            tjänstepension.
          </note>
          <note>
            Det är med dessa förutsättningar som konst- och kulturskapare
            har genomgått pandemins restriktioner och nedstängningar. Fackföreningen
            Klys beskriver i sitt remissvar till kulturens återstartsutredning
            att de flesta konst- och kulturskapare varken har omfattats av
            korttidspermitteringsstödet, omställningsstödet eller omsättningsstödet
            eftersom mer än hälften är egenföretagare och saknar större fasta
            kostnader och regelbundna inkomster.
          </note>
          <note>
            De riktade kulturkrisstöden har därför haft en oerhörd betydelse.
            Men efter ett helt år har förstås både antalet sökande och behoven
            kraftigt ökat. Enligt Musikcentrum Riks har en tredjedel av landets
            professionella musiker och artister redan hunnit byta yrke.
          </note>
          <note>
            Kulturens framtid är därför en större fråga än den om återöppning
            och lättnader för publika arrangemang. Vi kan inte med de här
            kunskaperna gå tillbaka till den tidigare förda politiken. Det
            är nu hög tid för riksdagens kulturutskott att faktiskt engagera
            sig för konst- och kulturskapares trygghetsvillkor.
          </note>
          <note>
            Herr talman! Vi socialdemokrater menar att trygghetspolitik för
            konst- och kulturskapare kräver fasta anställningar. Det duger
            inte att det enbart är 240 skådespelare inom teatern som har en
            fast anställning av 3 000 yrkesverksamma. De fasta anställningarna
            på kulturinstitutionerna har sedan 2009 års borgerliga kulturutredning
            minskat till förmån för administrativ personal. Här kan politiken
            faktiskt byta riktning.
          </note>
          <note>
            Områden som kräver insatser är centrumbildningarna, scenkonstallianserna
            och de statliga stipendierna. Här har vi socialdemokrater varit
            driv ­ ande för att höja anslagen. Senast i höstbudgeten förstärkte
            vi ersättningarna och bidragen med hela 43 miljoner kronor.
          </note>
          <note>
            Genom att antalet platser utökas och dessa alliansverksamheter
            breddas till fler områden än just teater, dans och musik skulle
            fler konst- och kulturskapare omfattas av trygghet mellan olika
            projekt. Man skulle även ha tillgång till kompetensutveckling
            och stöd i matchning och förmedling av nya uppdrag. Det gläder
            mig faktiskt att Moderaterna i sin motion också lyfter allianserna
            som ett prioriterat område; detta kan bana väg för långsiktighet
            i politiken.
          </note>
          <note>
            En översyn av de statliga stipendierna och de upphovsrättsliga
            ersättningarna är helt nödvändig. Visningsersättningen avseende
            bild- och formkonstnärer, biblioteks- och talboksersättningen,
            fonogramersättningen och MU-avtalets utställnings- och medverkansersättning
            kräver också högre nivåer. Även om viktiga steg togs i samband
            med höstens budget kan vi arbeta vidare med detta. Detsamma gäller
            stödet till fria grupper och arrangörer.
          </note>
          <note>
            Härtill behövs en förstärkt upphovsrättslagstiftning med stöd
            av DSM-direktivet. En välfungerande upphovsrätt är i dag av grundläggande
            betydelse för konstnärer sett till digitaliseringens framfart.
            Regeringen tillsatte förra året en utredning som ska se över ersättningen
            vid privatkopiering. Detta kommer att redovisas i februari nästa
            år.
          </note>
          <note>
            Herr talman! Det här året har visat de stora utmaningar som råder
            vad gäller konstnärers tillgång till trygghetssystemen. Flera
            andra här har ock ­ så varit inne på detta. De statliga stipendierna
            måste bli sjukpenning ‑ och pensionsgrundande. Enskilda företagare
            måste kunna garanteras social trygghet genom förenklade sjukförsäkringsregler
            och andra anpassningar av de generella trygghetssystemen.
          </note>
          <note>
            Även Försäkringskassan och Skatteverket har en betydelse i detta
            arbete. I regleringsbrevet för 2020 har Försäkringskassan fått
            ett återrapporteringskrav om att redovisa till regeringen hur
            myndigheten har arbetat för att utveckla informationen till egenföretagare
            och personer som har en kombination av inkomstkällor och anställningsformer.
          </note>
          <note>
            Regeringen har tillsatt en utredning som ska lämna förslag på
            hur företagares trygghetssystem kan bli tydligare, enklare och
            mer förutsägbart. Uppdraget ska redovisas senast den 15 december
            2021.
          </note>
          <note>
            Dessutom har man tillsatt en utredning om en ny och effektivare
            arbetslöshetsförsäkring för fler, grundad på inkomster, som ska
            redovisas i juni i år.
          </note>
          <note>
            Avslutningsvis tycker vi att det skulle kunna sjösättas ett nytt
            projekt likt Access, som under åren 2006–2009 genererade cirka
            1 000 arbetstillfällen inom scenkonsten och på museerna. En modern
            etapp i motsvarande form skulle kunna bidra till digitaliseringen
            av det svenska kulturarvet och arkiven.
          </note>
          <note>
            Herr talman! De professionella konst- och kulturskaparna är fundamentet
            för ett rikt och levande kulturliv. Deras rätt till trygghet kommer
            inte bara att främja kultur i hela samhället utan också mångfalden
            av berättelser och perspektiv. Med trygghetspolitik kan vi motverka
            snedrekryteringen och låta även dem som drömmer, som har ambitionen
            och som vill få en chans.
          </note>
          <note>
            Evin Ahmad skriver i sin bok: I morgon har jag premiär som profes
            ­ sionell skådespelare. Jag sa ju att jag skulle klara mig. Vaktmästarens
            dot ­ ter blev skådespelare.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            Anf. 155 ANGELIKA BENGTSSON (SD) replik:
          </note>
          <note>
            Herr talman! Jag kunde inte låta bli att ta replik. När jag lyssnade
            på Lawen Redar, som representerar regeringen, ställde jag mig
            frågan: Vad är viktigast för regeringspartierna? Är det hög nivå
            på de elever som ska antas till en utbildning, eller är det kvotering?
          </note>
          <note>
            För mig är svaret ganska enkelt – ska vi höja nivån på hela branschen
            måste vi också ha en hög nivå på våra elever. Detta leder mig
            in på den andra frågan, herr talman: Varför vill inte regeringen
            göra en översyn av våra yrkesutbildningar? Jag tror att det vore
            nödvändigt med tanke på hur många vi har, med blandade nivåer
            på utbildningarna.
          </note>
          <note>
            Varför vill man inte göra en översyn för att se till att man
            höjer nivån så att alla håller samma, eller i alla fall jämn,
            nivå?
          </note>
          <note>
            Anf. 156 LAWEN REDAR (S) replik:
          </note>
          <note>
            Herr talman! Angelika Bengtsson målar här upp en bild av att
            det skulle vara ett problem att höja nivån på de konstnärliga
            utbildningarna och samtidigt främja att fler människor får ta
            del av dem. Jag skulle inte vilja ställa dessa saker i konflikt
            med varandra.
          </note>
          <note>
            Vill partiet Sverigedemokraterna göra någonting åt att de högskole
            ­ utbildningar som vi har på de konstnärliga områdena har en sådan
            allvarlig snedrekrytering? Jag själv, Angelika Bengtsson och herr
            talman, har inte föräldrar med akademisk bakgrund. Jag vet vad
            det betyder att öppna dörrar för människor i den akademiska världen.
            Jag brinner för den här frågan.
          </note>
          <note>
            För de konstnärliga utbildningarna menar jag att man skulle behöva
            höja de estetiska ämnenas status i grundskolan, återinföra estetiska
            ämnen som obligatoriska i gymnasieskolan, främja talanginsatser,
            som vi bland annat har i Vänersborg, och fortsätta att främja
            insatser på högskolenivå.
          </note>
          <note>
            Jag ställer mig inte emot att göra undersökningar av hur vi höjer
            den svenska kvaliteten i takt med den globalisering som sker,
            men jag skulle absolut inte ställa dessa saker emot varandra.
            Jag vill öppna dörrar för fler in till högskolan och universiteten.
          </note>
          <note>
            Anf. 157 ANGELIKA BENGTSSON (SD) replik:
          </note>
          <note>
            Herr talman! Jag väntar fortfarande på svar på varför man inte
            vill göra en översyn av våra yrkesutbildningar.
          </note>
          <note>
            Det går en ganska tydlig skiljelinje mellan Socialdemokraterna
            och Sverigedemokraterna. Vi i Sverigedemokraterna väljer att sätta
            rätt person på rätt plats – har man kvalificerat sig till en viss
            utbildning ska man vara där för just sin talang och ingenting
            annat. Det ska inte spela någon roll om man är tjej eller kille.
            Sexuell läggning eller hudfärg ska inte heller spela någon roll
            för utbildningen. I slutändan ska ju denna person representera
            branschen i en internationell värld i dag. För mig är det ganska
            tydligt.
          </note>
          <note>
            Jag önskar svar på varför man inte vill göra en översyn av våra
            yrkesutbildningar. Främst måste det ju vara för branschen som
            vi har denna debatt. Vi måste främja branschen så att den kan
            höja nivån och faktiskt konkurrera på samma villkor. Detta gäller
            inte bara i Sverige, för både jag och Lawen Redar vet att branschen
            är internationell.
          </note>
          <note>
            Anf. 158 LAWEN REDAR (S) replik:
          </note>
          <note>
            Herr talman! Regeringen gör nu med den här skrivelsen ett omtag
            vad gäller trygghetsvillkoren för konst- och kulturarbetare. Man
            kommer ju med en inriktning där man faktiskt vill främja tryggheten
            med det som vi har som underlag i dag. Det är första gången som
            det har gjorts på 20 år.
          </note>
          <note>
            Det är vårt jobb att se till att det blir en grundpelare för
            den svenska kulturpolitiken under många år framöver att främja
            stipendierna och göra dem trygga, att se till att fler kan omfattas
            av trygghetsvillkor via allianser och att centrumbildningarna
            kan vara en del i att förmedla uppdrag och göra konsten och kulturen
            ännu större i samhället. Jag skulle vilja påstå att det forum
            som kulturen i dag utgör har krympts. Det skulle behöva göras
            till en större del av samhället, exempelvis genom att införliva
            mer kultur inom vården och omsorgen, inom välfärden, att se till
            att kulturen får en naturlig plats på arbetsplatserna. Allt detta
            går att göra, men det kräver politiska insatser.
          </note>
          <note>
            Det absolut viktigaste som jag vill förmedla i den här debatten
            där Angelika Bengtsson uttrycker att vi skulle vara för kvotering
            är att vi faktiskt inte är det. Det stämmer inte; det finns ingen
            grund för det som Angelika Bengtsson här kastar på mig.
          </note>
          <note>
            Det som Sverigedemokraterna saknar är en klassanalys, vad det
            inne ­ bär att växa upp med föräldrar utan akademisk bakgrund
            och vilken vatten ­ delare det har kommit att bli i de konstnärliga
            utbildningarna i Sverige. Jag menar att det faktiskt också påverkar
            kulturproduktionen i vårt land och att mångfalden av berättelser
            hämmas av detta. Inte minst saknar vi berät ­ telser från Sveriges
            glesbygder, storstadsförorter och så vidare.
          </note>
          <note>
            Vi vill främja och öppna dörrar för fler, och det kräver tidiga
            insatser i förskola, grundskola, gymnasieskola och talanginsatser.
            Att göra en översyn av helheten kommer kanske också att vara nödvändigt,
            så jag vill inte stänga dörren för det förslag som Angelika Bengtsson
            här lyfter fram. Men den här skrivelsen handlar om att sätta ramverket
            för en översyn, vilket inte har gjorts under 20 år, och börja
            ta politiken framåt i det hänseendet.
          </note>
          <note>
            Anf. 159 VASILIKI TSOUPLAKI (V):
          </note>
          <note>
            Herr talman! Vänsterpartiet har länge drivit på för att stärka
            villkoren för de professionellt verksamma kulturskaparna. Det
            är en grupp som har längre utbildning än den genomsnittliga befolkningen
            men ändå lägre inkomst och lägre uttag i föräldraförsäkring och
            sjukförsäkring, för att ta några exempel.
          </note>
          <note>
            Trots att troligtvis alla i vårt land tar del av kultur dagligen
            och inte skulle vilja vara utan den är det tyvärr så att många
            av dem som möjliggör de fantastiska upplevelserna inte kan leva
            på det.
          </note>
          <note>
            Vi brukar säga att det som behövs för en stabil kulturpolitik
            är att den ska stödja sig på fyra ben. Det första är den ideella
            sektorn med alla före ­ ningar och arrangörer, det andra är de
            offentliga institutionerna, det tredje är de fria grupperna och
            som ett fjärde ben kommer goda villkor för konst ­ närerna. Utan
            bra arbetsförhållanden för konstnärer blir hela bygget osta ­
            digt, och vi kan inte uppnå målet som vi har fastställt här i
            riksdagen om att mångfald och konstnärlig kvalitet ska prägla
            hela samhällsutveck ­ lingen. Ska vi få kultur för alla och i
            hela landet måste det också gå att leva som kulturskapare i hela
            landet.
          </note>
          <note>
            Under förra mandatperiodens budgetarbete samarbetade vi med reger
            ­ ingen och såg till att det blev flera höjningar av biblioteksersättningen,
            till exempel. Vi har också motionerat om stöd till kollektivverkstäder
            och om tydligare styrning för att få fler aktörer att tillämpa
            det så kallade MU ‑ avtalet, för att nämna några exempel.
          </note>
          <note>
            Under den här mandatperioden har vi tillsammans med andra opposi
            ­ tionspartier drivit på för att det ska komma till ett garantistöd,
            så att vi kan få igång hjulen och fler ska våga anställa och sätta
            igång att planera för kommande aktiviteter efter pandemin.
          </note>
          <note>
            Regeringen redovisar i sin skrivelse många genomförda åtgärder
            som vi är överens om. Men i flera fall skulle jag önska att regeringen
            hade haft en högre ambitionsnivå. Jag tycker att det var bra att
            Lawen Redar här kompletterade med att Socialdemokraterna är intresserade
            av en ny accessreform. Vi motionerade om det i höstens budget.
            Vi tillsatte många miljoner till en större digitaliseringssatsning
            för att stötta arkiven och museerna som verkligen skulle behöva
            det. Det skulle också skapa många nya arbetstillfällen.
          </note>
          <note>
            I den del av skrivelsen som rör hur vi ska få en större mångfald
            av sökande till de konstnärliga yrkena, den så kallade breddade
            rekryteringen som vi nyss hörde om här, delar jag helt regeringens
            problembeskrivning. Det är mycket allvarligt att studenter från
            arbetarklassen och studenter med utländsk bakgrund är underrepresenterade
            på de konstnärliga utbildning ­ arna. För att komma åt problemet
            är det oerhört viktigt med en tryggare arbetsmarknad, bättre ekonomiska
            villkor och fler utbildningsvägar.
          </note>
          <note>
            Jag hörde replikskiftet som var här innan och undrar om det är
            så att barn med föräldrar som inte har högskoleutbildningar är
            mindre talangfulla. Sverigedemokraterna menar att det är de duktigaste
            talangerna som ska in på utbildningarna. Är man då mindre talangfull
            i de konstnärliga uttryckssätten om man har föräldrar som inte
            är högskoleutbildade? Det tror inte jag. Det är något som inte
            stämmer i det här systemet.
          </note>
          <note>
            Det pågår en statlig utredning som tittar på hur högskolorna
            jobbar med breddad rekrytering. Jag hoppas att man snart kan presentera
            den. Den har pågått lite för länge, kan jag tycka. Den behöver
            komma fram med förslag, men jag tror att de ska redovisa sina
            resultat 2022.
          </note>
          <note>
            För att vi ska komma åt snedrekryteringen är jag övertygad om
            att alla barn tidigt behöver tillgång till kulturella uttryckssätt.
            Det behöver börja redan i förskolan. Men tyvärr verkar det nu
            inte som att regeringen är beredd att göra någon större kursomläggning
            för att nå dit. Jag saknar det i skrivelsen.
          </note>
          <note>
            Från Vänsterpartiet stod vi bakom förra mandatperiodens inrättande
            av ett nationellt kulturskolecentrum och det statliga bidraget
            till kommunernas kulturskolor. Men vi ser nu att man måste ta
            fler steg i den här utveck ­ lingen. Vi föreslår 300 miljoner
            för att medfinansiera ett borttagande av avgifterna till kulturskolan.
            Det är först då vi kan säga att kulturskolan är öppen för alla
            barn. Vi kommer då också närmare barnkonventionens intentioner
            att ge alla barn rätt till kultur.
          </note>
          <note>
            För att kunna bereda plats för fler i kulturskolan måste vi också
            få fler pedagoger. Det är köer i väldigt många kommuner redan
            nu. Vi beklagar att regeringen inte skjuter till hela summan,
            40 miljoner, som var avsatt från början i Kulturskoleklivet, utan
            bara har skjutit till 20 miljoner. Det finns en stor efterfrågan
            i kommunerna på mer personal. Och vi vet – det har vi pratat om
            från alla partier här – att det är många kulturskapare som saknar
            arbete i dag och står i kö för att komma in på kulturpedagogutbildningarna.
            Här måste regeringen också agera snabbt.
          </note>
          <note>
            Vi menar att det behövs ett kulturlyft även i grundskolan och
            på gymnasiet. Vi har också motionerat om att alla skolelever ska
            ha rätt att ta del av två professionella scenföreställningar per
            läsår, för i skolan når man alla barn, och det är där det kan
            bli mest effektivt att sätta in resurser.
          </note>
          <note>
            I Norge har man infört en nationell kulturgaranti, den så kallade
            Skole ­ sekken, som lägger grunden för att fler barn ska upptäcka
            de konstnärliga yrkena. Dessutom skapar man en bättre struktur,
            mindre administration och ökad service till de fria scenkonstgrupperna.
          </note>
          <note>
            I skrivelsen lyfter regeringen fram reformen Skapande skola och
            hur den långsiktigt kan bidra till ett bredare intresse för att
            arbeta inom kultur. Och jag instämmer i att det skapas viktiga
            band mellan elever och konstnärer i den här verksamheten. Men
            problemet är att i dagsläget når inte Skapande skola alla barn.
          </note>
          <note>
            Vi tycker också att det är viktigt att stärka de praktisk-estetiska
            ämnena i skolan. Här behövs det förändringar inom såväl gymnasieskola
            som grundskola. Vi vet att många skolor har svårt att rekrytera
            utbildade lärare i de här ämnena i dag. I en undersökning gjord
            av Lärarnas riksförbund framgick det att många av dagens lärare
            inom de estetiska ämnena arbetar i undermåliga lokaler och saknar
            rätt resurser. Ska vi inspirera dagens ung ­ domar till att bli
            morgondagens konstnärer måste förutsättningarna för lärande vara
            goda. Vi säger att det behövs ett riktat kulturlyft för skolan,
            vilket också skulle skapa fler trygga arbeten för kulturskapare.
          </note>
          <note>
            Herr talman! Vänsterpartiet hade också velat se fler tydliga
            förslag för att göra konstnärers arbetsmarknad tryggare och utfallet
            i försäkringssystemen mer förutsägbart för den som blir sjuk,
            arbetslös eller föräldraledig.
          </note>
          <note>
            Regeringens satsning på scenkonstallianserna är förvisso ett
            steg i rätt riktning, och den förstärkning som gjordes under pandemin
            har varit nödvändig. Men vi anser att det behövs en större utbyggnad
            över tid och förespråkar ett fördubblat stöd till scenkonstallianserna.
          </note>
          <note>
            Problemet med att a-kassan och socialförsäkringen har varit svår
            ­ åtkomliga för yrkesverksamma konstnärer har varit känt länge
            och blev än tydligare under pandemin, som flera talare före mig
            här har nämnt.
          </note>
          <note>
            Under det senaste året har Vänsterpartiet drivit på i flera olika
            utskott för att förbättra för de små företagen och särskilt för
            de frilansare som har enskild firma. De hamnade utanför den första
            omgången företagsstöd, och fortfarande hamnar många utanför eftersom
            de ligger under den omsättningsgräns som finns för stöd till enskild
            firma.
          </note>
          <note>
            Vi har också föreslagit att den som har sitt företag vilande
            ska få göra vissa insatser för att få nya uppdrag och ta sig ur
            arbetslöshet.
          </note>
          <note>
            Det behövs permanenta förbättringar i försäkringssystemen så
            att även den som har osäkra eller låga inkomster har råd att vara
            med i a-kassan, kan kvalificera sig för den och har möjlighet
            att få ersättning vid sjukdom.
          </note>
          <note>
            Vi ser fram emot att läsa de utredningar som pågår på området
            och hoppas att regeringen är beredd att ta ett större tag om de
            strukturella problem som råder på kulturområdet med snedrekrytering,
            dåliga arbetsvillkor och ett försäkringssystem som i dag inte
            är anpassat för frilansare och kombinatörer.
          </note>
          <note>
            Anf. 160 PERNILLA STÅLHAMMAR (MP):
          </note>
          <note>
            Herr talman och kära åhörare som kanske ser detta på tv eller
            via riksdagens webbsändning! Jag hoppas att många gör det.
          </note>
          <note>
            Det här är demokratins hjärta, och demokrati är inget man har
            utan något man behöver arbeta med varje dag. Har man uppnått demokrati
            måste man också se till att den inte nedmonteras. Man måste stå
            upp för den varje dag.
          </note>
          <note>
            Herr talman! Det demokratiska utrymmet i världen krymper. I många
            länder går det bakåt och demokratin nedmonteras. Det brukar vara
            olika steg på vägen när man börjar tulla på demokratin.
          </note>
          <note>
            I första steget ger man sig det civila samhället och inskränker
            möjligheten att verka inom det civila samhället och få bidrag,
            kanske från utlandet. I många länder stiftas terrorlagar som förbjuder
            att man verkar för de viktiga mänskliga rättigheter som ska upprätthållas
            i ett demokratiskt land. Det kan handla om kvinnors och barns
            rättigheter. Vi har sett detta runt om i världen.
          </note>
          <note>
            I nästa steg ger man sig på journalister, akademiker och kulturskapare
            och inskränker deras rätt att verka. Många utsätts för hot, fängelse
            och tortyr och vågar inte längre uttrycka sig utan börjar utöva
            självcensur.
          </note>
          <note>
            I det sista steget kommer den formella nedmonteringen av systemet.
            Då har det gått väldigt långt.
          </note>
          <note>
            Herr talman! Varför säger jag detta? Vi har ju en mycket välutvecklad
            demokrati i vårt land, och det är vi alla så stolta över. Men
            vi måste alltid vara vaksamma på de steg som kan tas även i en
            demokrati som vår: att man vill inskränka det civila samhället
            och att journalister, kulturskapare och akademiker inte vågar
            uttrycka sig för att det finns hot och hat i vårt samhälle som
            gör att de kanske självcensurerar sig. Då måste vi agera och motverka
            det hot och hat som vi till exempel ser i sociala medier.
          </note>
          <note>
            Herr talman! Varför gör man så här när man försöker nedmontera
            en demokrati? Vad är det man vill komma åt? Jo, det är makten
            över ordet och i förlängningen makten över tanken. Därför är det
            så viktigt att vi värnar bland annat armlängds avstånd till journalisterna,
            public service och konstskaparna i vårt land. Vi måste se till
            att armlängden är så lång som möjligt, för konsten och kulturen
            ska finnas där i sin egen kraft. Den ska finnas där för sig själv.
          </note>
          <note>
            Konsten kanske gäckar, får oss att skratta och får oss att koppla
            av. Men den ska också kunna vara provocerande och få oss att tänka
            nytt, tänka utanför boxen och ifrågasätta. Det är väldigt viktigt
            att vi tillåter det.
          </note>
          <note>
            Herr talman! Det har varit en tuff tid, särskilt för kulturskaparna
            i vårt land. När pandemin slog till för drygt ett år sedan blev
            det verkligen en snedvridning av vilka som drabbades hårt. Till
            stor del blev det tyvärr kulturskaparna eftersom de inte har kunnat
            verka. De har av naturliga skäl inte kunnat ha stora föreställningar
            eller annat. Det blev inte jämlikt i var man kunde inskränka möjligheten
            att samlas och var man kunde fortsätta att samlas eftersom vi
            inte hade lagar för det. Nu har vi det genom den tillfälliga pandemilag
            som vi beslutade om i januari.
          </note>
          <note>
            Det finns också andra problem. Vi vet att vårt socialförsäkringssystem
            har hål och sprickor och att det inte är likvärdigt. Vi vet att
            frilansare med enskilda firmor är otroligt utsatta. I kulturbranschen
            är många dessutom kombinatörer, och då hamnar man lätt mellan
            stolarna. Den här blixtbelysningen har verkligen visat vad vi
            måste förändra.
          </note>
          <note>
            Då är det skönt att vi i denna samling är överens om att vi måste
            göra något åt detta, och vi har också börjat jobba med det – från
            oppositionen till regeringspartierna och samarbetspartierna vill
            vi göra det bättre. Det handlar om att täcka de hål som finns
            och se till att man ska kunna verka som konstnär och kunna ta
            frilansuppdrag utan att vara rädd för att stå utan SGI, föräldrapenning
            och sjukförsäkring. Man ska inte behöva råka ut för det.
          </note>
          <note>
            En frodig kultur är viktig för en demokrati, och då måste man
            också våga vara kulturarbetare. Regeringen tycker att detta är
            viktigt och försöker därför täppa till de hål man ser.
          </note>
          <note>
            Scenkonstallianserna är väldigt bra, för de fångar upp många
            i branschen och ser till att de hamnar inom socialförsäkringssystemet
            så att de får den trygghet som de annars inte får. Detta vill
            vi utveckla på fler områden.
          </note>
          <note>
            Sveriges roll i det internationella samfundet är också viktigt.
            Vi har länge haft ett bra kulturbistånd och samarbeten som har
            gynnat den demokratiska utvecklingen i världen genom bland annat
            stöd till journalister och kulturskapare. Detta bygger vi nu upp
            ännu mer i ett samarbete mellan Sida och Konstnärsnämnden, vilket
            jag är stolt över, för detta behövs verkligen.
          </note>
          <note>
            Sverige har också viktiga fristäder för konstnärer. Här får de
            en möjlighet att leva och skapa när de inte kan verka i sina hemländer.
          </note>
          <note>
            Angelika Bengtsson sa tidigare i debatten att konstvärlden är
            interna ­ tionell. Som dansare känner Angelika Bengtsson till
            att det är en interna ­ tionell miljö, men ändå vill Sverigedemokraterna
            dra ned på detta. Man ska inte ha det internationella utbytet,
            och man ska inte ge bistånd och stöd till konstnärer utanför Sverige.
            Jag tycker att det är synd att man inte ser den vikt och det värde
            som Sverige har i omvärlden och det värde som ett internationellt
            utbyte har för utvecklingen av vår egen konst och våra egna konstnärer
            här i Sverige.
          </note>
          <note>
            Herr talman! Det är viktigt att vi, nu när vi går ur pandemin,
            build back better, som man säger runt om i världen. Vi måste lappa
            ihop och laga de sprickor som vi ser i vårt samhälle och som har
            blivit blixtbelysta nu, och vi måste göra tillvaron bättre för
            våra kulturskapare, för miljön och för vår omvärld.
          </note>
          <note>
            Herr talman! Med dessa ord yrkar jag bifall till kulturutskottets
            förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 14 Ett modernt regelverk för Allmänna arvsfonden
          </note>
          <note>
            Socialutskottets betänkande 2020/21:SoU29
          </note>
          <note>
            Ett modernt regelverk för Allmänna arvsfonden (prop. 2020/21:139)
          </note>
          <note>
            föredrogs.
          </note>
          <note>
            Anf. 161 ANN-CHRISTIN AHLBERG (S):
          </note>
          <note>
            Herr talman! När Arvsfonden startade 1928 var den världsunik
            och är så än i dag. De första arven kom från en sömmerska, en
            väverska och en stadsarbetare. När fonden startade delades pengar
            ut till mindre bemedlade ungdomar, som man sa på den tiden, vilket
            gjorde högre studier möjliga för de ungdomar som inte hade rika
            föräldrar. Fonden delade också ut pengar till barnrika familjer
            som inte hade de bästa ekonomiska förutsättningarna. Detta var
            innan vi hade vare sig barnbidrag eller studiebidrag.
          </note>
          <note>
            Jag tror att många inte vet så mycket om Allmänna arvsfonden
            och hur fonden historiskt, och än i dag, är med och utvecklar
            vårt samhälle på många olika och bra sätt.
          </note>
          <note>
            Varje år kommer tusentals ansökningar in. Några exempel som har
            startat som arvsfondsprojekt är mödravård, barnavårdscentraler,
            färdtjänst, Bris hjälptelefon, Glada Hudik-teatern med mera.
          </note>
          <note>
            Varje år får cirka 400 projekt i Sverige ekonomiskt stöd från
            fonden, och under de senaste tio åren har över 5 miljarder kronor
            delats ut till cirka 1 700 utvecklingsprojekt. Nuvarande regelverk
            säger att projekten ska vara av ideell karaktär och vara nyskapande
            och utvecklande för barn, ungdomar och personer med funktionsnedsättning.
            Stöd ska inte lämnas till organisationers löpande verksamhet.
          </note>
          <note>
            Vi socialdemokrater välkomnar att det i den nya lagen, som kommer
            den 1 juli, blir en ny målgrupp: äldre. Som äldre räknas 65 år
            och uppåt. Här kan det finnas skäl och utvecklingsmöjligheter
            som syftar till att stärka äldres delaktighet och bidra till bättre
            livsvillkor. Det är väldigt bra och kommer att behövas efter covid-19,
            och när allt fler har blivit vaccinerade blir detta möjligt.
          </note>
          <note>
            Vi hoppas att bland annat pensionärsorganisationerna ska engagera
            sig i denna möjlighet att påverka och göra något utvecklade för
            den nya målgruppen och att de kommer in med bra ansökningar den
            1 juli och framåt i tiden.
          </note>
          <note>
            Det kommer också att bli ändringar i lagen från, som det står
            i dag, nyskapande till utvecklande. Den målgrupp som har sökt
            ska vara med i planeringen och genomförandet av projektet, och
            verksamheten ska kunna leva vidare efter att stödet har upphört.
            Det har varit praxis att jobba så, men nu kommer det in i den
            nya lagen. Nytt är också att arv eller försäkringsbelopp som tillfaller
            fonden kan avstås till sambo i fler fall än tidigare.
          </note>
          <note>
            Regeringen kommer också att återkomma när det gäller demokrativillkor
            för fonden.
          </note>
          <note>
            Herr talman! Vi socialdemokrater yrkar avslag på samtliga motioner.
            Vi yrkar bifall till lagändringarna och till vår reservation nummer
            6, som vi har med flera partier.
          </note>
          <note>
            Vi har också ett särskilt yttrande där vi utvecklar varför vi
            inte tycker att det behövs något tillkännagivande till regeringen
            om att bredda Allmänna arvsfonden för hemlösa. Enligt socialtjänstlagen
            är det kommuner ­ nas ansvar att hemlösa har en bostad. Det är
            inte något som ska drivas i projektform. Regeringen har gett stöd
            till kommunerna för att arbeta med akut hemlöshet och också gett
            stöd till ideella organisationer i deras viktiga arbete mot hemlöshet.
          </note>
          <note>
            Avslutningsvis vill jag säga att det var dags att modernisera
            regelverket för Allmänna arvsfonden för att fonden fortsättningsvis
            ska vara relevant och på ett rättssäkert sätt förvalta arv efter
            personer som saknar arvsberättigade släktingar och för att Allmänna
            arvsfonden även i fortsättning ska vara unik och vara ett arv
            som hjälper till att utveckla Sverige.
          </note>
          <note>
            Anf. 162 ULRIKA HEINDORFF (M):
          </note>
          <note>
            Herr talman! I dag debatterar vi betänkandet Ett modernt regelverk
            för Allmänna arvsfonden .
          </note>
          <note>
            Allmänna arvsfonden har funnits i snart 100 år. Fonden har verkligen
            bidragit till att utveckla samhället på olika sätt. Fonden ska
            främja verksamhet för målgrupperna barn, ungdomar och personer
            med funktionsnedsättning.
          </note>
          <note>
            Det är bra att en modernisering av lagen sker så att den blir
            både mer tydlig och mer lättöverskådlig för dem som berörs och
            för de organisatio ­ ner som kan söka medel ur fonden.
          </note>
          <note>
            Herr talman! Vet talmannen vad Självmordslinjen, färdtjänsten,
            personlig assistans, Bris hjälptelefon, Glada Hudik-teatern, Cirkus
            Cirkör och Friends har gemensamt? Jo, de har alla varit projekt
            som startats med hjälp av Arvsfonden.
          </note>
          <note>
            Herr talman! Att målgruppen för fonden nu, i och med den föreslagna
            kommande lagändringen, utökas även till äldre personer är bra
            och viktigt. Som en varm anhängare av att stärka insatser för
            seniorer tycker vi att detta är välkommet. Det kan vara projekt
            som rör delaktighet, inflytande och årsrikas hälsa som ges stöd
            framöver.
          </note>
          <note>
            Herr talman! Det finns ett tillkännagivande där riksdagen skickar
            med till regeringen att se över att ytterligare bredda Allmänna
            arvsfondens uppdrag till att ge stöd till stiftelser och organisationer
            som erbjuder bostäder till hemlösa. Detta förslag kommer från
            en motion från Liberalerna, och det stöder vi moderater.
          </note>
          <note>
            Herr talman! Jag vill säga några ord om varför vi moderater tycker
            att det är extra viktigt och bra med tillkännagivandet om bostäder
            till hemlösa.
          </note>
          <note>
            Det finns en metod som kallas Bostad först, som bland annat Helsingborgs
            stad i min valkrets arbetar efter. Forskning visar att Bostad
            först leder till att färre är hemlösa och att andra bitar i livet
            faller på plats när man har en bostad, såsom att avsluta ett missbruk
            och att skapa en sysselsättning. Tyvärr är det bara lite drygt
            20 kommuner som använder sig av metoden i dag. Moderaterna hoppas
            att fler kommuner kommer att börja arbeta i enlighet med de senaste
            forskningsrönen och därmed minska antalet personer som lever i
            hemlöshet och med all den utsatthet som det innebär.
          </note>
          <note>
            Att vi nu tar beslut om att regeringen ska se över att bredda
            fondens uppdrag innebär dock inte att det politiska ansvaret på
            något sätt minskar.
          </note>
          <note>
            Herr talman! Slutligen vill jag säga några ord om demokrativillkor.
            Ideella organisationers oberoende av politisk styrning är helt
            centralt för att de ska kunna fylla sin viktiga funktion. Men
            det betyder inte att civilsamhällets aktörer står utanför lagar,
            regler och normer som gäller för hela samhället. Tvärtom har civilsamhällets
            aktörer ett stort och viktigt förtro ­ ende att förvalta och vårda.
            Det gäller särskilt de aktörer som tar emot statligt stöd för
            sina verksamheter.
          </note>
          <note>
            Tidigare har antidemokratiska organisationer fått medel från
            fonden; det får aldrig hända igen. Betänk att det här är pengar
            som personer har slitit för att få ihop under ett helt liv. Då
            måste vi kunna vara garanten för att varenda krona kommer rätt.
          </note>
          <note>
            Därför tycker vi moderater att det är sorgligt att regeringen
            inte har infört ett lagstadgat demokrativillkor och att man är
            så saktfärdig i frågan.
          </note>
          <note>
            Herr talman! Jag yrkar därför bifall till reservation nummer
            4 om demokrativillkor. Jag yrkar även bifall till utskottets förslag
            om tillkännagivande under punkt 6.
          </note>
          <note>
            Anf. 163 PER RAMHORN (SD):
          </note>
          <note>
            Herr talman! Vi har en proposition om Allmänna arvsfonden på
            vårt bord. Regeringen föreslår i propositionen att regelverket
            för Allmänna arvsfonden ska bli mer modernt. Syftet är att fonden
            även fortsättningsvis ska vara relevant och på ett rättssäkert
            sätt kunna förvalta arv efter personer som saknar arvsberättigade
            släktingar. Moderniseringen syftar till att lagen ska bli mer
            tydlig och lättöverskådlig för dem som berörs av den men också
            för de organisationer som kan söka medel ur fonden. Den nya lagen
            föreslås träda i kraft den 1 juli 2021.
          </note>
          <note>
            Herr talman! I stora delar välkomnar vi moderniseringen av regelverket
            i Allmänna arvsfonden. Vi ser dock en del brister i lagförslaget
            som vi anser bör åtgärdas. Vi anser att tillämpningen skulle fungera
            bättre om regeringens förslag hade innehållit de åtgärder som
            vi föreslår i vår följdmotion. Jag ska ta upp ett av våra förslag
            som är särskilt viktigt ur ett rättvise- och jämlikhetsperspektiv.
          </note>
          <note>
            Herr talman! Vi anser att det är bra att man utvidgar Allmänna
            arvsfondens målgrupp till att omfatta även äldre personer. Den
            nya målgrup ­ pen kommer att öka såväl allmänhetens intresse som
            förtroendet för Allmänna arvsfonden. Man ska komma ihåg att fondens
            kapital har vuxit markant de senaste åren. Därmed finns det mer
            utrymme för att främja verksamheter till förmån för ytterligare
            målgrupper och därmed bidra till en positiv samhällsutveckling.
          </note>
          <note>
            Herr talman! Vi avstyrker dock regeringens förslag om att högst
            10 procent av beslutade medel får fördelas till projekt för äldre
            personer. Vi delar därmed flera remissinstansers åsikt om att
            Arvsfondsdelegationen bör ha möjlighet att fördela mer medel om
            de bedömer att behovet av projekt för äldre personer och inkomna
            projektansökningar motiverar en höjning.
          </note>
          <note>
            Naturligtvis är det angeläget att projekt för nuvarande målgrupper
            inte trängs undan. Men att sätta en absolut gräns på 10 procent
            innebär att man inte tar hänsyn till behovet av projekt för äldre
            personer. Målgruppen för äldre får då också generellt lägre prioritet
            än nuvarande grupper. Det kan i så fall lätt uppfattas som att
            Allmänna arvsfondens målgrupper har olika värde och att de behandlas
            på olika sätt. Det skulle vara väldigt olyckligt. I förlängningen
            skulle det också kunna motverka den positiva inverkan som en ny
            målgrupp kan komma att ha på Allmänna arvsfondens verksamhet.
          </note>
          <note>
            Dessutom nämner utredningen uttryckligen att Arvsfondens ekonomi
            är sådan att något behov av att prioritera mellan angelägna ändamål
            inte längre är nödvändig t . Därför anser vi, herr talman, att
            Arvsfondsdelegatio ­ nen bör ha möjlighet att fördela mer medel
            till projekt för äldre personer än de 10 procent som föreslås
            i lagförslaget.
          </note>
          <note>
            Herr talman! Till sist anser vi också att det bör upprättas en
            gemensam databas för bidragsgivande organisationer. Det skulle
            ge en bättre överblick över statens bidragsgivning till den civila
            sektorn.
          </note>
          <note>
            Jag yrkar bifall till vår reservation, nummer 1.
          </note>
          <note>
            Anf. 164 ACKO ANKARBERG JOHANSSON (KD):
          </note>
          <note>
            Herr talman! Den ideella sektorn i Sverige är fantastisk. Det
            är ju inte på det sättet att det offentliga är det enda som finns
            i samhället, utan tvärt ­ om. Det civila samhället var först när
            vi människor gick samman för att göra saker för det gemensammas
            bästa. Långt senare uppstod säkert en privat sektor, där man ville
            ha betalt för att göra en tjänst. Ännu mycket längre fram kom
            den offentliga sektorn, eftersom vi insåg att det inte läng ­
            re räckte med det som vi kan göra själva tillsammans med varandra
            och inte heller en privat sektor räckte till. Vi behöver också
            lägga gemensam ­ ma skattepengar på en offentlig sektor för att
            kunna utöka och göra de välfärdstjänster som är nödvändiga.
          </note>
          <note>
            Herr talman! Jag vill gärna göra den här inledningen eftersom
            det ibland framstår som att det civila samhällets ideella insatser
            skulle ha uppkommit nu. Så är det inte alls. Det var det civila
            samhället som startade de flesta verksamheterna. Ledamoten Ann-Christin
            Ahlberg lyfte fram några exempel på det. Också Allmänna arvsfonden
            har varit med och gett stöd och möjliggjort framväxten av sådana
            verksamheter.
          </note>
          <note>
            Det som sker i ideella föreningar och organisationer är alltså
            oerhört betydelsefullt för Sverige. De finansierar sina verksamheter
            genom medlemmars avgifter och stöd på olika sätt. Man arrangerar
            verksamheter , m en man får också en hel del offentliga bidrag,
            från kommuner och regioner men också från staten. Därutöver kan
            man söka stöd från Allmänna arvsfonden. Den har, precis som flera
            ledamöter har pekat på, uppkommit genom arv, testamenten och annat
            genom åren. Det är i dag betydande belopp. Många projekt har under
            årens lopp kunnat genomföras och förverkligas tack vare stöd från
            Allmänna arvsfonden.
          </note>
          <note>
            Det har uppstått ett behov av att modernisera, förenkla och förändra
            lagstiftningen. Jag välkomnar den proposition och det lagstiftningsförslag
            som vi har på bordet. Kristdemokraterna yrkar bifall till lagförslaget.
          </note>
          <note>
            Jag vill dock lyfta fram några saker. Det ena är att det är en
            fördel att man har plockat bort ordet nyskapande, herr talman.
            Under en längre tid har nämligen kravet för att få stöd varit
            att det måste vara nyskapande verksamhet. Det låter väl bra? Vi
            ska väl ge pengar till det som utvecklar? Ja, men för oss som
            under lång tid har varit verksamma i den ideella sektorn är det
            på något vis tröstlöst att vi inte kan få pengar för att göra
            det som vi är bra på utan hela tiden ska hitta på något nytt.
            Det finns dock ett värde i att utveckla, behålla och stärka det
            som en organisation är bra på.
          </note>
          <note>
            Jag tycker att regeringen gör klokt i att plocka bort kravet
            på att det ska vara nyskapande och ser till att man kan få stöd
            för det man faktiskt gör och som man utvecklar och gör på ett
            bra sätt i dag. Målgruppen är barn och unga och personer med funktionsnedsättning.
            Men precis som ledamöter här tidigare har sagt vidgas nu gruppen
            till att även äldre ska ingå.
          </note>
          <note>
            Man avsätter 10 procent av pengarna till detta. Det är en klok
            åtgärd. Efter tre år kan vi sedan följa upp och se om nivån är
            rimlig eller om den behöver öka. Skälet till att vara lite försiktig
            är att man inte ska uppfatta det här som att det tränger ut annan
            verksamhet. Vi vet att fondens ansamlade medel har ökat, och det
            finns ett utrymme för att verksamheter riktade till äldre också
            ska kunna ingå. Jag tror därför att uppdelningen är klok.
          </note>
          <note>
            Jag vill även ta upp att ett enigt utskott har gjort ett tillägg,
            nämligen att stiftelser och organisationer som erbjuder bostäder
            till hemlösa ska kunna ansöka om stöd för verksamhet av olika
            slag. Ja, säger du, det där borde väl vara ett kommunalt ansvar.
            Detta anförde även en ledamot tidigare. Visst är det så. Men vi
            har betydande brister när det gäller hemlösa. Frågan har inte
            stått högst på regeringens dagordning. Insatser för dem har legat
            långt bak. Även om det kommer ett visst stöd finns ingen tydlig
            eller sammanhållen strategi. Framför allt stöder man inte de metoder
            som ger effekt.
          </note>
          <note>
            Jag är väldigt glad över att ledamoten Ulrika Heindorff lyfte
            fram Bostad först. Det är en metod som har vetenskapligt stöd
            för att den ger effekt. Personer som är hemlösa men som kanske
            också har en beroendesjukdom eller något annat behöver få sin
            bostad först där man kan låsa dörren på insidan, rå sig själv
            och ta ansvar för sig själv och sin bostad. Det är viktigt för
            att sedan kunna ta itu med det andra som man också behöver hjälp
            med. Skillnaden är att bo någonstans där någon låser dörren på
            utsidan. Det är en viktig skillnad med bostad först.
          </note>
          <note>
            Jag är glad över att utskottet enigt har tagit några steg, men
            genom att även lyfta upp frågan till Allmänna arvsfonden kanske
            fler arbetsformer kan utvecklas. Det här är ett mycket gott förslag
            som kommit från Liberalerna, och Kristdemokraterna stöder det.
          </note>
          <note>
            Med detta vill jag, herr talman, yrka bifall till utskottets
            förslag.
          </note>
          <note>
            Anf. 165 BARBRO WESTERHOLM (L):
          </note>
          <note>
            Herr talman! Allmänna arvsfonden är väldigt väl utnyttjade pengar
            som människor utan nära arvingar har lämnat efter sig. Om de visste
            hur pengarna har kommit att användas skulle de säkert vara väldigt
            nöjda över det. Arvsfonden fyller snart 100 år, och den har utvecklats
            över tid.
          </note>
          <note>
            Det jag vill ta upp är att det är drygt 20 år sedan som pensionärsorganisationerna
            i regeringens pensionärskommitté förde fram frågan om en vidgning
            av Arvsfondens område för att också bistå med pengar till projekt
            som berör årsrika personer. Då föll det inte i särskilt god jord,
            därför att det kanske skulle tränga ut projekt som gällde barn,
            ungdomar och människor med funktionsvariationer. Det som sedan
            hände var att pensionärsorganisationerna hela tiden upprepade
            sitt önskemål. Man fick pengar för en del projekt. Man kunde få
            pengar om det gällde årsrika människor med funktionsvariationer.
            Jag tror att det blev uppenbart för regeringen att det inte var
            en bra idé att bromsa en vidgning. Nu kommer vi dock att fatta
            beslut om en förnyelse av fonden med denna vidgning.
          </note>
          <note>
            Ann-Christin Ahlberg framförde tidigare förhoppningar om att
            pensio ­ närsorganisationerna nu skulle börja komma in med projekt.
            Men de har ju idéer som har kläckts under dessa 20 år! De kommer,
            var så säker.
          </note>
          <note>
            Som liberal är jag också väldigt glad över tillkännagivandet
            om en vidgning till området hemlöshet. Visst har kommunerna ett
            ansvar, men kommunerna har även ansvar för äldreomsorgen och för
            barns och ung ­ domars väl och ve. Här handlar det dock om att
            hitta på nya vägar. Den civila sektorn kommer in som en väldigt
            viktig idégivare, motor, i utvecklingen. Hemlöshet är ett allvarligt
            problem, inte minst för människor med missbruksanamnes. Jag är
            därför glad över tillkännagivandet.
          </note>
          <note>
            Naturligtvis undgår kommunerna inte sitt ansvar när det gäller
            hemlöshet, äldreomsorg eller barns och ungdomars behov, men den
            civila sektorn kan med sin känsla och kunskap om hur det ser ut
            i verkligheten komma med nytänkande som kommer samhället till
            del. I det inledande anförandet visades hur den civila sektorn
            med hjälp av Arvsfondens pengar har gått före och givit en grund
            för det som vi i dag tar för givet finns inom socialtjänsten.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 maj.)
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2020/21:187 Ändrade regler för kontroll
            av ekologisk produktion
          </note>
          <note>
            2020/21:4076 av Jessica Rosencrantz m.fl. (M)
          </note>
          <note>
            2020/21:4077 av Magnus Oscarsson m.fl. (KD)
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 19 maj
          </note>
          <note>
            2020/21:744 Krigsbrott mot kvinnor och dess följder
          </note>
          <note>
            av Amineh Kakabaveh (-)
          </note>
          <note>
            till utrikesminister Ann Linde (S)
          </note>
          <note>
            2020/21:745 Entreprenadberg och tunnelbanans utbyggnad
          </note>
          <note>
            av Camilla Brodin (KD)
          </note>
          <note>
            till miljö- och klimatminister Per Bolund (MP)
          </note>
          <note>
            2020/21:746 Utförsel av stöldgods
          </note>
          <note>
            av Kjell Jansson (M)
          </note>
          <note>
            till finansminister Magdalena Andersson (S)
          </note>
          <note>
            2020/21:747 Olämplig information inom sex och samlevnad i mellanstadiet
          </note>
          <note>
            av Michael Rubbestad (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:748 Islamistiska aktörer i demokratijubileum
          </note>
          <note>
            av Jonas Andersson i Linghem (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 19 maj
          </note>
          <note>
            2020/21:2902 Punktskatt på miljövänliga bärkassar
          </note>
          <note>
            av Michael Rubbestad (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:2903 Visande av solidaritet med Israel genom flaggning
            på offentliga byggnader
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2904 Krisrelaterat stöd till företagare som varit föräldralediga
          </note>
          <note>
            av Ulla Andersson (V)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2905 Skydd för våldsutsatta kvinnor med beroende
          </note>
          <note>
            av Maj Karlsson (V)
          </note>
          <note>
            till socialminister Lena Hallengren (S)
          </note>
          <note>
            2020/21:2906 Vattenbristen i Rojava
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:2907 Undvikande av orden ”man” och ”kvinna” inom vården
          </note>
          <note>
            av Michael Rubbestad (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2908 Barns grundlagsskyddade yttrandefrihet
          </note>
          <note>
            av Michael Rubbestad (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2909 Elevers grundlagsskyddade yttrandefrihet
          </note>
          <note>
            av Michael Rubbestad (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2910 Bistånd till Palestina
          </note>
          <note>
            av Niklas Wykman (M)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2911 Snabblån för aktieköp
          </note>
          <note>
            av Angelica Lundberg (SD)
          </note>
          <note>
            till statsrådet Lena Micko (S)
          </note>
          <note>
            2020/21:2912 Finansinspektionen
          </note>
          <note>
            av Mattias Karlsson i Luleå (M)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:2913 Lättade restriktioner för kultursektorn
          </note>
          <note>
            av Emma Ahlström Köster (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 19 maj
          </note>
          <note>
            2020/21:2711 Covid-19-vaccinering av svensk militär personal
            i utlandstjänst
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2020/21:2806 Covidvaccinering för utlandssoldater
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            2020/21:2776 Smittorisken i skolorna
          </note>
          <note>
            av Sten Bergheden (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2777 Smittorisk bland lärare och elever
          </note>
          <note>
            av Sten Bergheden (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2780 Digitaliseringen av den offentliga sektorn
          </note>
          <note>
            av Mattias Karlsson i Luleå (M)
          </note>
          <note>
            till statsrådet Anders Ygeman (S)
          </note>
          <note>
            2020/21:2778 Ett säkerhetspolitiskt perspektiv för Exportkreditnämnden
          </note>
          <note>
            av Hans Wallmark (M)
          </note>
          <note>
            till statsrådet Anna Hallberg (S)
          </note>
          <note>
            2020/21:2785 Nya omständigheter kring EKN-affär med Belarus
          </note>
          <note>
            av Markus Wiechel (SD)
          </note>
          <note>
            till statsrådet Anna Hallberg (S)
          </note>
          <note>
            2020/21:2779 Polisiär kontroll av olaglig taxitrafik
          </note>
          <note>
            av Mattias Karlsson i Luleå (M)
          </note>
          <note>
            till statsrådet Mikael Damberg (S)
          </note>
          <note>
            2020/21:2799 Register över biotoper i skogar
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2781 Tillväxthinder för företag
          </note>
          <note>
            av Tobias Andersson (SD)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2798 Övervåld från poliser
          </note>
          <note>
            av Anders Österberg (S)
          </note>
          <note>
            till statsrådet Mikael Damberg (S)
          </note>
          <note>
            2020/21:2787 Kinesisk censur av appar för troende
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2790 Kinas religiösa cyberkrig
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2783 Turkiska trakasserier mot Frontex
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2789 Förebyggande åtgärder mot skuldsättning
          </note>
          <note>
            av Angelica Lundberg (SD)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:2786 Diplomatisk relevans för diplomater
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2782 Kontakter med Samhall
          </note>
          <note>
            av Lars Beckman (M)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2788 Sveriges skogsreservat
          </note>
          <note>
            av Sten Bergheden (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2803 Kortare jakttid på ripa
          </note>
          <note>
            av Peter Helander (C)
          </note>
          <note>
            till statsrådet Jennie Nilsson (S)
          </note>
          <note>
            2020/21:2808 Vinterjakt på ripa
          </note>
          <note>
            av Kjell-Arne Ottosson (KD)
          </note>
          <note>
            till statsrådet Jennie Nilsson (S)
          </note>
          <note>
            2020/21:2812 Ripjakt
          </note>
          <note>
            av Mattias Karlsson i Luleå (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2793 Uttalande från OSSE:s Minskgrupp
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2804 Regeringens narkotikapolitik
          </note>
          <note>
            av Niels Paarup-Petersen (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2816 Folkhälsomyndighetens agerande mot kritiker
          </note>
          <note>
            av Tobias Andersson (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2795 Allmänhetens förtroende för public service
          </note>
          <note>
            av Boriana Åberg (M)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2807 Myndigheternas könsbeskrivningar
          </note>
          <note>
            av Markus Wiechel (SD)
          </note>
          <note>
            till statsrådet Lena Micko (S)
          </note>
          <note>
            2020/21:2791 Antal åtaganden för ställföreträdare
          </note>
          <note>
            av Mikael Eskilandersson (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2800 Möjlighet att ringa 112
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2802 Sanitära olägenheter längs vägarna för transportsektorn
          </note>
          <note>
            av Ann-Charlotte Hammar Johnsson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:2833 Narkotika som smugglas in i Sverige
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2805 Långtidsarbetslöshet bland äldre
          </note>
          <note>
            av Arman Teimouri (L)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2794 Pisamätningen
          </note>
          <note>
            av Boriana Åberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2801 Lärdomar av Pisagranskningen
          </note>
          <note>
            av Boriana Åberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2797 Bearbetningskoncession för Kallak
          </note>
          <note>
            av Mattias Karlsson i Luleå (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2815 Tulltjänstemännens rätt att bära tjänstevapen
          </note>
          <note>
            av Boriana Åberg (M)
          </note>
          <note>
            till finansminister Magdalena Andersson (S)
          </note>
          <note>
            2020/21:2835 Förhindrande av bankers utlåning till kriminella
          </note>
          <note>
            av Boriana Åberg (M)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:2813 Sveaskogs direktiv
          </note>
          <note>
            av John Widegren (M)
          </note>
          <note>
            till näringsminister Ibrahim Baylan (S)
          </note>
          <note>
            2020/21:2847 Besittningsskyddet
          </note>
          <note>
            av Momodou Malcolm Jallow (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2855 Individuell läkarbedömning
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2848 Vapenexport till Colombia
          </note>
          <note>
            av Håkan Svenneling (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2846 Ökad information till kommunerna för att ha kvar
            kvinnojourerna
          </note>
          <note>
            av Maj Karlsson (V)
          </note>
          <note>
            till socialminister Lena Hallengren (S)
          </note>
          <note>
            2020/21:2851 Mobiltäckning i norra Sverige
          </note>
          <note>
            av Birger Lahti (V)
          </note>
          <note>
            till statsrådet Anders Ygeman (S)
          </note>
          <note>
            2020/21:2856 Plastfria bärkassar
          </note>
          <note>
            av Eric Westroth (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:2836 Hamas raketattacker
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2850 Attacker mot palestinier i Jerusalem och Gaza
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:2866 Våldsamheterna i Jerusalem
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2810 Ökad övertid i staten under pandemin
          </note>
          <note>
            av Sultan Kayhan (S)
          </note>
          <note>
            till statsrådet Lena Micko (S)
          </note>
          <note>
            2020/21:2820 Vattenfalls köp av ryskt kärnbränsle
          </note>
          <note>
            av Mattias Bäckström Johansson (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2849 Nedstängningar av banker på landsbygden
          </note>
          <note>
            av Gudrun Nordborg (V)
          </note>
          <note>
            till statsrådet Åsa Lindhagen (MP)
          </note>
          <note>
            2020/21:2821 Erkännande av Islamiska statens folkmord på yazidier
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2824 Norgeavtalet om sillråvara till beredningsindustrin
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2852 Att värna demokratin
          </note>
          <note>
            av Michael Rubbestad (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2853 Att värna demokratin
          </note>
          <note>
            av Michael Rubbestad (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2020/21:2861 Solidariska åtgärder med Tjeckien
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2020/21:2845 Vägen till val i Somalia
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2020/21:2822 Rättspsykiatrisk vård för personer med intellektuell
            funktionsnedsättning
          </note>
          <note>
            av Pia Steensland (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2830 Narkotikaimport
          </note>
          <note>
            av Ann-Charlotte Hammar Johnsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2864 Möjligheten att lösa mord genom dna-släktforskning
          </note>
          <note>
            av Björn Söder (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2826 Köp av sexuell handling av barn
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2842 Lagen gällande köp av sexuella handlingar av barn
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2843 Utnyttjande av barn för köp av sexuella handlingar
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2811 Representant i kommitté om rennäringslagstiftningen
          </note>
          <note>
            av Mattias Karlsson i Luleå (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2818 Beredskap inför solförmörkelser
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            2020/21:2819 Lånevillkor för företag
          </note>
          <note>
            av Angelica Lundberg (SD)
          </note>
          <note>
            till finansminister Magdalena Andersson (S)
          </note>
          <note>
            2020/21:2814 Våldet i våra fängelser
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2828 Hot och våld mot Kriminalvårdens personal
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2020/21:2838 Förlängd rätt till tjänstledighet för att bedriva
            näringsverksamhet
          </note>
          <note>
            av Tobias Andersson (SD)
          </note>
          <note>
            till arbetsmarknadsminister Eva Nordmark (S)
          </note>
          <note>
            2020/21:2831 Skuldregister
          </note>
          <note>
            av Mattias Karlsson i Luleå (M)
          </note>
          <note>
            till finansminister Magdalena Andersson (S)
          </note>
          <note>
            2020/21:2825 Tillgång för sexualbrottsutsatta till rätt behandling
            och stöd
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2020/21:2827 Nationella riktlinjer för sexualbrottsutsatta barn
            och vuxna
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2020/21:2829 Utbildning om sexualbrottsutsatta människor för
            personal inom hälso- och sjukvård
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2020/21:2817 Bistånd i utbyte mot sex i Ghana
          </note>
          <note>
            av Markus Wiechel (SD)
          </note>
          <note>
            till statsrådet Per Olsson Fridh (MP)
          </note>
          <note>
            2020/21:2823 Omrättning nationella prov
          </note>
          <note>
            av Betty Malmberg (M)
          </note>
          <note>
            till utbildningsminister Anna Ekström (S)
          </note>
          <note>
            2020/21:2832 Kommissionens studie om genomiska tekniker
          </note>
          <note>
            av Betty Malmberg (M)
          </note>
          <note>
            till statsrådet Jennie Nilsson (S)
          </note>
          <note>
            2020/21:2837 Objektiv undervisning i skolan
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            2020/21:2854 Folkhälsomyndighetens sammansättning och arbetssätt
          </note>
          <note>
            av Markus Wiechel (SD)
          </note>
          <note>
            till socialminister Lena Hallengren (S)
          </note>
          <note>
            2020/21:2859 Licensjakt på säl
          </note>
          <note>
            av Ulrika Heie (C)
          </note>
          <note>
            till statsrådet Jennie Nilsson (S)
          </note>
          <note>
            2020/21:2862 Smittsäkert idrottsutövande
          </note>
          <note>
            av Peter Helander (C)
          </note>
          <note>
            till socialminister Lena Hallengren (S)
          </note>
          <note>
            § 19 Kammaren åtskildes kl. 19 . 17 .
          </note>
          <note>
            Sammanträdet leddes
          </note>
          <note>
            av förste vice talmannen från dess början till ajourneringen
            kl. 13.53 ,
          </note>
          <note>
            av talmannen därefter till och med § 11 anf. 120 (delvis) ,
          </note>
          <note>
            av tredje vice talmannen därefter till och med § 13 anf. 151
            (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemorior
          </note>
          <note>
            § 5 Ärende för hänvisning till utskott
          </note>
          <note>
            § 6 Reduktionsplikt för flygfotogen
          </note>
          <note>
            Miljö- och jordbruksutskottets betänkande 2020/21:MJU20
          </note>
          <note>
            Anf. 1 JESSICA ROSENCRANTZ (M)
          </note>
          <note>
            Anf. 2 MARTIN KINNUNEN (SD)
          </note>
          <note>
            Anf. 3 JENS HOLM (V)
          </note>
          <note>
            Anf. 4 KJELL-ARNE OTTOSSON (KD)
          </note>
          <note>
            Anf. 5 MARLENE BURWICK (S)
          </note>
          <note>
            Anf. 6 JENS HOLM (V) replik
          </note>
          <note>
            Anf. 7 MARLENE BURWICK (S) replik
          </note>
          <note>
            Anf. 8 JENS HOLM (V) replik
          </note>
          <note>
            Anf. 9 MARLENE BURWICK (S) replik
          </note>
          <note>
            Anf. 10 MAGNUS EK (C)
          </note>
          <note>
            Anf. 11 HELENA GELLERMAN (L)
          </note>
          <note>
            Anf. 12 LORENTZ TOVATT (MP)
          </note>
          <note>
            Anf. 13 JESSICA ROSENCRANTZ (M) replik
          </note>
          <note>
            Anf. 14 LORENTZ TOVATT (MP) replik
          </note>
          <note>
            Anf. 15 JESSICA ROSENCRANTZ (M) replik
          </note>
          <note>
            Anf. 16 LORENTZ TOVATT (MP) replik
          </note>
          <note>
            Anf. 17 JENS HOLM (V) replik
          </note>
          <note>
            Anf. 18 LORENTZ TOVATT (MP) replik
          </note>
          <note>
            Anf. 19 JENS HOLM (V) replik
          </note>
          <note>
            Anf. 20 LORENTZ TOVATT (MP) replik
          </note>
          <note>
            Anf. 21 MAGNUS EK (C) replik
          </note>
          <note>
            Anf. 22 LORENTZ TOVATT (MP) replik
          </note>
          <note>
            Anf. 23 MAGNUS EK (C) replik
          </note>
          <note>
            Anf. 24 LORENTZ TOVATT (MP) replik
          </note>
          <note>
            (Beslut fattades under § 10.)
          </note>
          <note>
            § 7 Kriminalvårdsfrågor
          </note>
          <note>
            Justitieutskottets betänkande 2020/21:JuU26
          </note>
          <note>
            Anf. 25 CARINA ÖDEBRINK (S)
          </note>
          <note>
            Anf. 26 ELLEN JUNTTI (M)
          </note>
          <note>
            Anf. 27 BO BROMAN (SD)
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Frågestund
          </note>
          <note>
            Anf. 28 TALMANNEN
          </note>
          <note>
            Hanteringen av krisstöd
          </note>
          <note>
            Anf. 29 LARS HJÄLMERED (M)
          </note>
          <note>
            Anf. 30 Näringsminister IBRAHIM BAYLAN (S)
          </note>
          <note>
            Anf. 31 LARS HJÄLMERED (M)
          </note>
          <note>
            Anf. 32 Näringsminister IBRAHIM BAYLAN (S)
          </note>
          <note>
            Orsakerna till utlandsfödda mäns sexualbrott
          </note>
          <note>
            Anf. 33 LUDVIG ASPLING (SD)
          </note>
          <note>
            Anf. 34 Statsrådet MÄRTA STENEVI (MP)
          </note>
          <note>
            Anf. 35 LUDVIG ASPLING (SD)
          </note>
          <note>
            Anf. 36 Statsrådet MÄRTA STENEVI (MP)
          </note>
          <note>
            Situationen för kvinnor med skyddad identitet
          </note>
          <note>
            Anf. 37 HELENA VILHELMSSON (C)
          </note>
          <note>
            Anf. 38 Statsrådet MÄRTA STENEVI (MP)
          </note>
          <note>
            Anf. 39 HELENA VILHELMSSON (C)
          </note>
          <note>
            Anf. 40 Statsrådet MÄRTA STENEVI (MP)
          </note>
          <note>
            Relationen mellan Försvarsmakten och civila
          </note>
          <note>
            Anf. 41 HANNA GUNNARSSON (V)
          </note>
          <note>
            Anf. 42 Försvarsminister PETER HULTQVIST (S)
          </note>
          <note>
            Anf. 43 HANNA GUNNARSSON (V)
          </note>
          <note>
            Anf. 44 Försvarsminister PETER HULTQVIST (S)
          </note>
          <note>
            Förkortad jakttid på ripa
          </note>
          <note>
            Anf. 45 KJELL-ARNE OTTOSSON (KD)
          </note>
          <note>
            Anf. 46 Statsrådet JENNIE NILSSON (S)
          </note>
          <note>
            Anf. 47 KJELL-ARNE OTTOSSON (KD)
          </note>
          <note>
            Anf. 48 Statsrådet JENNIE NILSSON (S)
          </note>
          <note>
            Förbud mot kusinäktenskap
          </note>
          <note>
            Anf. 49 ROBERT HANNAH (L)
          </note>
          <note>
            Anf. 50 Statsrådet MÄRTA STENEVI (MP)
          </note>
          <note>
            Anf. 51 ROBERT HANNAH (L)
          </note>
          <note>
            Anf. 52 Statsrådet MÄRTA STENEVI (MP)
          </note>
          <note>
            Folkrörelsernas roll i krisberedskapen
          </note>
          <note>
            Anf. 53 DANIEL FÄRM (S)
          </note>
          <note>
            Anf. 54 Försvarsminister PETER HULTQVIST (S)
          </note>
          <note>
            Anf. 55 DANIEL FÄRM (S)
          </note>
          <note>
            Anf. 56 Försvarsminister PETER HULTQVIST (S)
          </note>
          <note>
            Rennäringen och skyddet av skog
          </note>
          <note>
            Anf. 57 CAMILLA HANSÉN (MP)
          </note>
          <note>
            Anf. 58 Statsrådet JENNIE NILSSON (S)
          </note>
          <note>
            Anf. 59 CAMILLA HANSÉN (MP)
          </note>
          <note>
            Anf. 60 Statsrådet JENNIE NILSSON (S)
          </note>
          <note>
            Grov kvinnofridskränkning och rätten till målsägandebiträde
          </note>
          <note>
            Anf. 61 ELLEN JUNTTI (M)
          </note>
          <note>
            Anf. 62 Statsrådet MÄRTA STENEVI (MP)
          </note>
          <note>
            Anf. 63 ELLEN JUNTTI (M)
          </note>
          <note>
            Anf. 64 Statsrådet MÄRTA STENEVI (MP)
          </note>
          <note>
            Anslagen till försvarets övningsverksamhet
          </note>
          <note>
            Anf. 65 SVEN-OLOF SÄLLSTRÖM (SD)
          </note>
          <note>
            Anf. 66 Försvarsminister PETER HULTQVIST (S)
          </note>
          <note>
            Anf. 67 SVEN-OLOF SÄLLSTRÖM (SD)
          </note>
          <note>
            Anf. 68 Försvarsminister PETER HULTQVIST (S)
          </note>
          <note>
            Brukandet av jordbruksmark
          </note>
          <note>
            Anf. 69 MAGNUS EK (C)
          </note>
          <note>
            Anf. 70 Statsrådet JENNIE NILSSON (S)
          </note>
          <note>
            Anf. 71 MAGNUS EK (C)
          </note>
          <note>
            Anf. 72 Statsrådet JENNIE NILSSON (S)
          </note>
          <note>
            HaV:s förslag om överlåtbara fiskerättigheter
          </note>
          <note>
            Anf. 73 ROLAND UTBULT (KD)
          </note>
          <note>
            Anf. 74 Statsrådet JENNIE NILSSON (S)
          </note>
          <note>
            Anf. 75 ROLAND UTBULT (KD)
          </note>
          <note>
            Anf. 76 Statsrådet JENNIE NILSSON (S)
          </note>
          <note>
            Fusket med pandemistöd
          </note>
          <note>
            Anf. 77 INGELA NYLUND WATZ (S)
          </note>
          <note>
            Anf. 78 Näringsminister IBRAHIM BAYLAN (S)
          </note>
          <note>
            Anf. 79 INGELA NYLUND WATZ (S)
          </note>
          <note>
            Anf. 80 Näringsminister IBRAHIM BAYLAN (S)
          </note>
          <note>
            Kommunala lantmäterimyndigheter
          </note>
          <note>
            Anf. 81 CARL-OSKAR BOHLIN (M)
          </note>
          <note>
            Anf. 82 Statsrådet MÄRTA STENEVI (MP)
          </note>
          <note>
            Anf. 83 CARL-OSKAR BOHLIN (M)
          </note>
          <note>
            Anf. 84 Statsrådet MÄRTA STENEVI (MP)
          </note>
          <note>
            Effekterna av nya regler för bensinstationer
          </note>
          <note>
            Anf. 85 ERIC PALMQVIST (SD)
          </note>
          <note>
            Anf. 86 Statsrådet JENNIE NILSSON (S)
          </note>
          <note>
            Anf. 87 ERIC PALMQVIST (SD)
          </note>
          <note>
            Anf. 88 Statsrådet Jennie Nilsson (S)
          </note>
          <note>
            Åtgärder för ett ökat småhusbyggande
          </note>
          <note>
            Anf. 89 LARRY SÖDER (KD)
          </note>
          <note>
            Anf. 90 Statsrådet MÄRTA STENEVI (MP)
          </note>
          <note>
            Anf. 91 LARRY SÖDER (KD)
          </note>
          <note>
            Anf. 92 Statsrådet MÄRTA STENEVI (MP)
          </note>
          <note>
            EU:s jordbrukspolitik och klimatnyttan
          </note>
          <note>
            Anf. 93 MARLENE BURWICK (S)
          </note>
          <note>
            Anf. 94 Statsrådet JENNIE NILSSON (S)
          </note>
          <note>
            Anf. 95 MARLENE BURWICK (S)
          </note>
          <note>
            Anf. 96 Statsrådet JENNIE NILSSON (S)
          </note>
          <note>
            Djurskyddet och konsumentköplagen
          </note>
          <note>
            Anf. 97 SOFIA WESTERGREN (M)
          </note>
          <note>
            Anf. 98 Statsrådet JENNIE NILSSON (S)
          </note>
          <note>
            Anf. 99 SOFIA WESTERGREN (M)
          </note>
          <note>
            Anf. 100 Statsrådet JENNIE NILSSON (S)
          </note>
          <note>
            Migrationen och bostadsbristen
          </note>
          <note>
            Anf. 101 ROGER HEDLUND (SD)
          </note>
          <note>
            Anf. 102 Statsrådet MÄRTA STENEVI (MP)
          </note>
          <note>
            Anf. 103 ROGER HEDLUND (SD)
          </note>
          <note>
            Anf. 104 Statsrådet MÄRTA STENEVI (MP)
          </note>
          <note>
            Swedavias rapport om Bromma flygplats
          </note>
          <note>
            Anf. 105 ÅSA COENRAADS (M)
          </note>
          <note>
            Anf. 106 Näringsminister IBRAHIM BAYLAN (S)
          </note>
          <note>
            Utskottsinitiativ om stöd för korttidsarbete
          </note>
          <note>
            Anf. 107 TOBIAS ANDERSSON (SD)
          </note>
          <note>
            Anf. 108 Näringsminister IBRAHIM BAYLAN (S)
          </note>
          <note>
            Mäns våld mot kvinnor
          </note>
          <note>
            Anf. 109 EMMA AHLSTRÖM KÖSTER (M)
          </note>
          <note>
            Anf. 110 Statsrådet MÄRTA STENEVI (MP)
          </note>
          <note>
            Arbetslösheten
          </note>
          <note>
            Anf. 111 JAN ERICSON (M)
          </note>
          <note>
            Anf. 112 Näringsminister IBRAHIM BAYLAN (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Beslut om ärenden som slutdebatterats den 19 maj
          </note>
          <note>
            SfU22 Tillfällig nedsättning av arbetsgivaravgifter för upp till
            två anställda
          </note>
          <note>
            SfU26 En utvidgad bidragsbrottslag
          </note>
          <note>
            § 10 Beslut om ärende som slutdebatterats vid dagens sammanträde
          </note>
          <note>
            MJU20 Reduktionsplikt för flygfotogen
          </note>
          <note>
            § 11 (forts. från § 7) Kriminalvårdsfrågor (forts. JuU26)
          </note>
          <note>
            Anf. 113 HELENA VILHELMSSON (C)
          </note>
          <note>
            Anf. 114 LINDA WESTERLUND SNECKER (V)
          </note>
          <note>
            Anf. 115 INGEMAR KIHLSTRÖM (KD)
          </note>
          <note>
            Anf. 116 CARINA ÖDEBRINK (S) replik
          </note>
          <note>
            Anf. 117 INGEMAR KIHLSTRÖM (KD) replik
          </note>
          <note>
            Anf. 118 CARINA ÖDEBRINK (S) replik
          </note>
          <note>
            Anf. 119 INGEMAR KIHLSTRÖM (KD) replik
          </note>
          <note>
            Anf. 120 JOHAN PEHRSON (L)
          </note>
          <note>
            (Beslut skulle fattas den 26 maj.)
          </note>
          <note>
            § 12 Riksrevisionens granskning av Sidas garantiverksamhet
          </note>
          <note>
            Utrikesutskottets betänkande 2020/21:UU11
          </note>
          <note>
            Anf. 121 HELENA ANTONI (M)
          </note>
          <note>
            Anf. 122 MARKUS WIECHEL (SD)
          </note>
          <note>
            Anf. 123 ANNIKA STRANDHÄLL (S)
          </note>
          <note>
            Anf. 124 HELENA ANTONI (M) replik
          </note>
          <note>
            Anf. 125 ANNIKA STRANDHÄLL (S) replik
          </note>
          <note>
            Anf. 126 HELENA ANTONI (M) replik
          </note>
          <note>
            Anf. 127 ANNIKA STRANDHÄLL (S) replik
          </note>
          <note>
            Anf. 128 MARKUS WIECHEL (SD) replik
          </note>
          <note>
            Anf. 129 ANNIKA STRANDHÄLL (S) replik
          </note>
          <note>
            Anf. 130 MARKUS WIECHEL (SD) replik
          </note>
          <note>
            Anf. 131 ANNIKA STRANDHÄLL (S) replik
          </note>
          <note>
            Anf. 132 MAGNUS EK (C)
          </note>
          <note>
            Anf. 133 YASMINE POSIO (V)
          </note>
          <note>
            Anf. 134 GUDRUN BRUNEGÅRD (KD)
          </note>
          <note>
            Anf. 135 CAMILLA HANSÉN (MP)
          </note>
          <note>
            Anf. 136 HELENA ANTONI (M) replik
          </note>
          <note>
            Anf. 137 CAMILLA HANSÉN (MP) replik
          </note>
          <note>
            Anf. 138 HELENA ANTONI (M) replik
          </note>
          <note>
            Anf. 139 CAMILLA HANSÉN (MP) replik
          </note>
          <note>
            Anf. 140 Statsrådet PER OLSSON FRIDH (MP)
          </note>
          <note>
            Anf. 141 HELENA ANTONI (M) replik
          </note>
          <note>
            Anf. 142 Statsrådet PER OLSSON FRIDH (MP) replik
          </note>
          <note>
            Anf. 143 HELENA ANTONI (M) replik
          </note>
          <note>
            Anf. 144 Statsrådet PER OLSSON FRIDH (MP) replik
          </note>
          <note>
            Anf. 145 MAGNUS EK (C) replik
          </note>
          <note>
            Anf. 146 Statsrådet PER OLSSON FRIDH (MP) replik
          </note>
          <note>
            Anf. 147 MAGNUS EK (C) replik
          </note>
          <note>
            Anf. 148 Statsrådet PER OLSSON FRIDH (MP) replik
          </note>
          <note>
            (Beslut skulle fattas den 26 maj.)
          </note>
          <note>
            § 13 Politik för konstnärers villkor
          </note>
          <note>
            Kulturutskottets betänkande 2020/21:KrU9
          </note>
          <note>
            Anf. 149 MAGNUS STUART (M)
          </note>
          <note>
            Anf. 150 ANGELIKA BENGTSSON (SD)
          </note>
          <note>
            Anf. 151 PER LODENIUS (C)
          </note>
          <note>
            Anf. 152 ROLAND UTBULT (KD)
          </note>
          <note>
            Anf. 153 CHRISTER NYLANDER (L)
          </note>
          <note>
            Anf. 154 LAWEN REDAR (S)
          </note>
          <note>
            Anf. 155 ANGELIKA BENGTSSON (SD) replik
          </note>
          <note>
            Anf. 156 LAWEN REDAR (S) replik
          </note>
          <note>
            Anf. 157 ANGELIKA BENGTSSON (SD) replik
          </note>
          <note>
            Anf. 158 LAWEN REDAR (S) replik
          </note>
          <note>
            Anf. 159 VASILIKI TSOUPLAKI (V)
          </note>
          <note>
            Anf. 160 PERNILLA STÅLHAMMAR (MP)
          </note>
          <note>
            (Beslut skulle fattas den 26 maj.)
          </note>
          <note>
            § 14 Ett modernt regelverk för Allmänna arvsfonden
          </note>
          <note>
            Socialutskottets betänkande 2020/21:SoU29
          </note>
          <note>
            Anf. 161 ANN-CHRISTIN AHLBERG (S)
          </note>
          <note>
            Anf. 162 ULRIKA HEINDORFF (M)
          </note>
          <note>
            Anf. 163 PER RAMHORN (SD)
          </note>
          <note>
            Anf. 164 ACKO ANKARBERG JOHANSSON (KD)
          </note>
          <note>
            Anf. 165 BARBRO WESTERHOLM (L)
          </note>
          <note>
            (Beslut skulle fattas den 26 maj.)
          </note>
          <note>
            § 15 Bordläggning
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 19.17.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
